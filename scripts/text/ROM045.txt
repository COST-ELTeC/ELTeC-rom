CLASICII

ROMÂNI

COMENTAțI

SUB ÎNGRIJIREA

DLUI N.CARTOJAN

PROFESOR UNIVERSITAR

N.FILIMON

CIOCOII

VECHI șI NOI

ROMAN SOCIAL

COMENTAT DE:

GEORGE BAICULESCU

BIBLIOTECAR LA ACADEMIA ROMANA

EDITURA „SCRISUL ROMÂNESC”/CRAIOVA

CIOCOII VECHI SI NOI

SAU „CE NAșTE DIN PISICĂ

șOARECI MĂNÂNCĂ"!

DEDICAțIE

Domnilor Ciocoi!

Este mult timp de când umblu cu această nuvelă ziua și noaptea, întocmai ca Diogen, căutând o clasă de oameni ca să le-o dedic. Am voit să fac această onoare boierilor; dar, după o gândire serioasă, mi-am schimbat hotărîrea, căci de și într-această clasă s-au strecurat mulți venetici conrupți și cu toate lovirile și tentațiunile străinilor la cari servă de țintă de un secol și jumătate, tot se găsesc printre dânșii bărbați cu simțiminte nobile și cu inimă de adevărați Români, cari au făcut, fac, și sunt convins că vor face, mult bine patriei lor.

Dela boieri am alergat la negustori. Am revizuit toate stabilimentele de comerț, dela magaziile cele mari și luxoase până la maghernițele cele umilite ale precupeților. Am văzut zarafi fără capital, fanfaroni și malonești1) cari sărăcesc lumea prin dobânzile lor cele nemăsurate; lipscani și bogasieri2) cari își împodobesc magazinele cu marfă putredă și cu oglinzi mincinoase și, dându-și ton de mari capitaliști, ruinează societatea prin falimente frauduloase, ce se efectuesc foarte lesne în țara noastră; băcani cari vând rapiță în loc de untdelemn, orez îndoit cu pietricele ca să tragă mai greu la cântar și cafea amestecată cu orz și fasole. Am văzut cârciumari amestecând vinul cu apă și vânzând cu ocale cu doo funduri, măcelari și precupeți vânzând cu cântare strâmbe, și m-am mâhnit, căci răul este foarte mare, dar n-am găsit în acești amăgitori decât niște hoți sau ciocoiași ordinari, ieșiți din școala voastră fără diplomă de specialitate!... Am alergat prin sate și cătune, am vorbit cu țărani bătrâni și tineri; ce e drept, sunt plini și ei, sărmanii, de mârșevii până între urechi, dar n-am găsit nici între dânșii pe oamenii ce căutam. Am intrat în locașul lui Dumnezeu, am observat cu conștiință clerul înnalt și pe cel proletar. Dar vai! ce dezamăgire!... Acolo unde credeam că voi găsi toiagul și traista, sacrul simbol al umilinții și pietății creștine, am găsit: ignoranța întronată, invidia, mândria lăcomia și alte păcate mortale, pe care ne oprim a le descrie, căci legea de presă, fără îndoială, ne-ar condamna la zece ani de ocnă.

Obosit de atâtea cercetări zadarnice, hotărîsem să-mi ard manuscrisul; dar tocmai când mă pregătiam să dau flăcărilor rodul ostenelelor mele de șase luni, m-am gândit la voi, prea iubiții mei Ciocoi ai condeiului de toate clasele și partidele, și am zis ca strămoșul nostru Pilat: „Ecce homo” 3), sau „Iată oamenii mei!”

Voo, dar, străluciți luceaferi ai vițiilor, cari ați mâncat starea stăpânilor voștri și v-ați ridicat pe ruinele acelora ce nu v-au lăsat să muriți în mizerie; voo, cari sunteți putrejunea și mucegaiul ce sapă din temelii și răstoarnă împărățiile și domniile; voo, cari ați furat cu sfanțul din funcțiunile cele mici și cu miile de galbeni din cele mari, iar acum când v-ați cumpărat moșii și palate stropiți cu noroi pe făcătorii voștri de bine, voo și numai voo dedic această slabă și neînsemnată scriere. Citiți-o cu băgare de seamă, domnii mei, și oricâte hoții îmi vor fi scăpat din vedere, însemnați-le pe un catastih și mai le trimiteți, ca să le adaog la a doua edițiune.

PROLOG

Nimic nu este mai periculos pentru un Stat ce voiește a se reorganiza, decât a da frânele guvernului în mâinile parveniților, meniți din concepțiune a fi slugi și educați într-un mod cum să poată scoate lapte din piatră cu orice preț!...

Platon a zis, cu doo mii de ani înainte de a lua noi pana în mână ca să descriem pe ciocoi, că un om, ca să poată deveni cetățean onest, mai întâi de toate cată să fie născut bine, crescut în frica lui Dumnezeu, și din copilărie până la maturitate, să trăiască înconjurat de oameni virtuoși și drepți.

Ciocoiul este, totdeauna și în orice țară, un om venal, ipocrit, laș, orgolios, lacom, brutal până la barbarie și dotat de o ambițiune nemărginită, care eclată4) ca o bombă pe dată ce și-a ajuns ținta aspirațiunilor sale.

Pepiniera în care cresc acești inamici ai onoarei și ai tuturor virtuților cetățenești, este mai totdeauna casa bogatului și mai cu seamă a bogatului parvenit. Aci vine ciocoiul umilit și cere a servi pe boier pentru o bucată de pâine, o cameră de dormit și un vestmânt, ca să se apere de asprimea frigului.

In anii dintâi, aceste vulpi cu doo picioare, cari întrec în ipocrizie și vicleșug pe cele cu patru picioare din fabulele lui Esop5) și La Fontaine6),

petrec împreună cu servitorii cei îmbătrâniți în păcate de fot felul îi studiază cu cea mai mare atențiune, în cât la etatea de doozeci de ani, ei știu foarte bine cum să fure cloșca depe oo fără să cârâe, cu alte cuvinte: știu cât să fure dela aprovizionarea de toate zilele, cât dela aprovizionările cele mari, cât dela arendarea moșiilor și alte mai multe transacțiuni ale casei boierești în care se află servind.

știm cu toții că între slugile dela casele bogaților, ca în toate meseriile sociale, există o ierarchie oarecare. Ciocoiul dar, își începe uneori cariera dela postul de rândaș; iar alteori, dela lacheul ce se pune în coada trăsurii boierului; devine cu încetul sufragiu, apoi vătaf de curte, iar mai pe urmă se face și el boier, și cu toate că unii-alții îi zic în deriziune7) boier făcut, copiii lui însă devin boieri și fii de boieri.

In timpul pe când ciocoiul umblă după trăsura boierului, el află toate slăbiciunile stăpânului său și îi ajută cât poate ca să și le împlinească în paguba lui și în folosul său. Se întâmplă însă, de multe ori ca stăpânul ciocoiului să aibă și virtuți, dar aceste lucruri pătrate nu pot să intre în capul și-n inima cea triunghiulară și îngustă a ciocoiului, plecat pe drumul de a deveni om mare cu orice preț.

Ca sufragiu se obicinuiește atât de mult cu mâncările delicate, încât nu mai poate să trăiască fără friptură de fazan, brânză de Parma, salam de Verona, icre moi, conserve de Franța și vinuri din cele mai celebre dealuri ale Europei. Astfel dar, când ciocoiul ajunge la gradul de vătaf, este conrupt moralicește și fizicește până la măduva oaselor.

Inălțat la acest din urmă și mai suprem grad al slugăriei, ciocoiul devine prevăzător ca un prezident de cabinet... din Europa. Ideea ce-l preocupă ziua și noaptea este de a afla metodul prin care să-și facă stare. Diferite planuri i se prezintă în imaginațiune, unul mai întunecos de cât celălalt; le studiază pe toate și găsindu-le realizabile, le pune în lucrare fără mustrare de conștiință.

S-a zis de mai mulți filozofi și cărturari, că conștiința este cel mai aspru jude al criminalului. O fi, nu tăgăduesc; dar vătaful de curte cunoaște secretul de a face din acest aspru judecător, un consilier întocmai după cum îi trebue lui.

El zice în sine: „Tot omul este creat de Dumnezeu, cu dreptul de a se hrăni pe pământ; de ce dar unii oameni au mai mult decât le trebue, când alții n-au nici chiar mijloacele necesare spre a se susține? De ce unii sunt puternici și alții nebăgați în seamă? De ce unii stăpânesc pământuri întinse, iar alții nu au nici chiar pământul necesar spre a se înmormânta? Aceasta este o stare de lucruri anormală”—zice înțeleptul vătaf de curte — „și cată să o combat din toate puterile”, adaogă ei.

Astfel dar, omul nostru, mergând din raționament în raționament și din deducție în deducție, devine comunist, fără știrea lui, și începe a pune în lucrare această doctrină atât de frumoasă și egalitară în aparență, cât este de hidoasă în fond.

Nu trece mult și ingeniosul vătaf de curte se pune cu ardoare a nivela starea societății după un metod mult mai practic decât al adevăraților comuniști. Incercarea reușește de minune; starea comunistului nostru se îmbunătățește cu aceiași repeziciune cu care se ruinează a stăpânului său. Iși cumpără moșioare, vitișoare și alte diminutive de acestea, cari fac viața lesne și plină de plăceri.

După ce a ruinat de ajuns pe nenorocitul boier care nu l-a lăsat să piară de foame pe drumuri, și după ce și-a luat rangul de Pitar 8), la care nu este vătaf să nu aspire, omul nostru caută un pretext și părăsește casa stăpânului său, tocmai atunci când acesta simte cea mai mare nevoie de dânsul..

Este cunoscut că omul îmbogățit prin furtișag, nu se satură niciodată de avere, oricât de bogat ar deveni; ci din contră caută noui mijloace de a-și mări bogățiile. Căsătoria dar, devine pentru dânsul o noo mină de exploatat. Se propune ca ginere pe la toate fetele bogate; trimite samsari de căsătorie în toată țara și nu se însoară decât numai atunci când găsește o zestre după placul lui, fără să se turbure cât de puțin, dacă femeia cu care își leagă soarta este jună, frumoasă și crescută bine, sau slută și depravată.

Omul ce se însoară numai pentruca să-și mărească starea, niciodată nu ia soție bună. Ciocoiul o știe și aceasta, dar îi pasă foarte puțin, căci el nu are altă țintă decât realizarea planurilor sale celor ambițioase. N-apucă să treacă luna de miere, și casa ciocoiului devine o cafenea în care se adună toată lepra societății. Soția sa devine o Mesalină9); copiii se nasc, Dumnezeu mai știe cum, cresc împreună cu slugile, și tocmai când ajung la gradul cel mai înalt al corupțiunii, îi trimite în Franța ca să învețe carte.

Nenorociții copii, lipsiți de educațiune morală și neîntăriți prin virtuți și exemple de onoare învățate din casa părinților, cum ajung la porțile Parisului, cad în mâinile femeilor și junilor celor stricați, cari îi depravează și mai rău; iar când se întorc în patrie, în loc să aducă cu dânșii luminile Europei civilizate, nu aduc decât vițiul și depravarea sau, dacă vreunul dint-înșii reușește a învăța câte ceva, această cultură intelectuală, nefiind susținută de o educație morală, produce mai mult rău decât bine nenorocitei țări ce hrănește în sânu-i asemenea vipere.

Ciocoiul sau puiul de ciocoiu, ajuns om de stat, se deosibește de omul onest prin mai multe fapte, dar mai cu seamă prin purtarea sa. El nu se pronunță definitiv pentru nici o doctrină politică, nu se face adept credincios al nici unui partid,— nu doară că are spiritul drept și nepărtinitor, ci ca să poată exploata de odată toate doctrinele și partidele în folosul său.

Amorul de patrie, libertatea, egalitatea și devotamentul sunt vorbele sacramentale ale ciocoiului, pe cari le rostește prin adunări publice și private; dar aceste virtuți cetățenești, de cari face atâta pompă, nu sunt decât treptele scării pe care voește a se sui la putere; și uneori, când ele nu servă deajuns, el aleargă la străini și primește dela dânșii posturi în țara sa.

Ajuns la gradul de mărire, pentru care a comis toate mișeliile, a suferit toate umilințele și a declamat, fără de a le simți, toate virtuțile din lume, ciocoiul își ridică masca ipocriziei dela ochi și se arată lumii în mizerabila și urîcioasa nuditate a sufletului său celui mic.

Inima lui, asprită de suferințele, umilirile și înjosirile prin care a trecut, devine incapabilă de orice simțimânt frumos și uman. Libertatea presei îl supără, căci descoperă inicuițățilel0) vieții sale și nu-l lasă să despoaie de averi pe stat și pe particulari; funcțiunile statului le împarte la ciocoi cu cea mai mare prodigalitate ”) se poată folosi mai bine de orânduirile în servicii, își recrutează un ciocoiu tot de calibrul său și speculeaza printr-nsul pâinea nenorociților funcționari.

Iată tipul ciocoiului din toate țările si mai cu seamă în țara noastră, unde lumina adevăratei civilizațiuni n-a risipit încă norii cei groși ai ignnoranței și ai depravațiunii. Iată tipul ce ne propunem a urmări în deosebitele faze prin cari el a trecut în secolul nostru dela ciocoiul cu anteriu și cu călimări la brâu al timpurilor fanariotice, până la ciocoiul cu frac și cu mănuși albe din zilele noastre.

PARTEA I. DELA 1814 PÂNĂ LA 1830

CAPITOLUL I. Dinu Păturică

Intr-o dimineață din luna lui Octombrie, anul 1814, un june de 22 de ani, scurt la statură, cu fața oacheșă, ochii negri, plini de viclenie, un nas drept și cu vârful cam ridicat în sus, ce indică ambițiune și mândrie grosolană, îmbrăcat cu un anteriu de șamalagea 12) rupt în spate, cu caravani 13 ) de pânză de casă văpsiți cafeniu, încins cu o bucată de pânză cu mărginile cusute în gherghef, cu picioarele goale, băgate în niște iminei14) de saftian15), cari fuseseră odată roșii dar își perduseră culoarea din cauza vechimei, la încingătoare cu niște călimări colosale de alamă, în cap cu cauc16) de șal a cărui culoare nu se puteâ distinge din cauza peticelor de diferite materii cu cari era cârpit și purtând ca veștmânt de căpetenie o fermenea 17) de pambriu 18) ca paiul grâului, căptușită cu bogasiu19 ) roșu, — un astfel de june sta în scara caselor marelui postelnic20) Andronache Tuzluc, rezimat de stâlpii intrării și absorbit în niște meditațiuni, care, reflectându-se în trăsurile feței sale, lăsau să se vadă până la evidență că gândirea ce-l preocupa, nu erau decât planuri ambițioase ce închipuirea lui cea vie îi punea înainte, și obstacolele ce întâmpina în realizarea lor.

In momentul acela ușa scării se deschise și se arătă înaintea junelui un amăut îmbrăcat numai în fir, cu pistoale și iatagan la brâu și cu tătarcă-l) roșie blănită cu vulpe nafe22) . Mândrul albanez, fără să privească cât de puțin pe bietul june ce-i făcea temenele 17) până la pământ, strigă cu voce de stentor:

— „Ioane, trage butca boierului la scară!.”

Vizitiul, după ce plesni de câteva ori din biciu și mai făcu și câteva marafeturi prin care voia să arate abilitatea ce avea în meseria sa, trase butca la scară.

Nu trecu mult și se auzi pașii cei leneși și gravi ai marelui Postelnic, ce cobora scara cu o cadență simetrică. Junele, a cărui atențiune era ațintită la cea mai mică mișcare ce se petrecea, auzi și el acest sgomot și cu un aer în care se vedea foarte curat neliniștea, ridică dela pământ doo cutii cu păstrăvi și câteva găini; apoi vârî mașinalicește mâna în sân și scoase un plic sigilat; iar după ce-și strânse fermeneaua la piept și-și lo caucul din cap, lăsând să se vază o căpățână rasă peste tot și numai în creștet cu vreo câteva fire de păr, lo o poziție umilitoare și așteptă sosirea boierului.

In fine, Postelnicul apăru în scară îmbrăcat cu antiriu dc culnie21) ca gușa porumbului, încins peste mijloc cu un șal de țarigrad, cu ișlicul în cap și învelit până la ochi cu o gidbea de postav albastru blănită cu blană de râs. El zări pe june și-i zise cu gravitatea de boier de protipendadă 25):

— „Cine ești, mă băiete, și ce voiești dela mine?”

Junele căzu în genunchi și sărutând pulpana anteriului, răspunse cu o voce lâncedă ce inspiră compătimire:

— „Să trăiți întru mulți și fericiți ani! Sunt Dinu Păturică, nemernicul fiu al prea umilitei voastre slugi treti logofăt Ghinea Păturică, fostul odinioară vătaf de curte al înălțimei voastre”.

— „Ei bine, spune-mi ce vrei de la mine?"

— „Am o scrisoare de la tata către prea cinstitul și de bun neam obraz al Măriei Voastre”.

— „Ado-ncoa, să vedem acea scrisoare”.

Junele se apropiè de Postelnic ținând capul plecat până la pământ și-i dete scrisoarea; apoi căzu iarăși în genunchi și stând în această pozițiune așteptă răspunsul.

Boierul deschise scrisoarea și citi cele următoare:

„Prea milostivului și de bun neam al meu stăpân, cu cea de slugă supunere mă închin”. „După sfânta datorie ce am, ca un supus credincios, viu a cerceta despre fericita și mie „foarte scumpă sănătate a Panevgheniei 26) tale „ca aflând-o pe deplin să mă bucur din rărunchii „inimii mele, căci eu din mila Domnului, mă aflu „în toată întregimea sănătății și mă îndeletnicesc cu umilita mea slujbuliță de sameș27), ce „te-ai milostivit a-mi da. Am primit prea cinstita „scrisoare a Blagorodniciei 28) tale și cele ce-mi „poruncești le-am pus în lucrare. Cele patru-„zeci lude29): scutelnici30), pescari31, răcari32), vânători și dârvari33), i-am împrăștiat în tot jude„țul, și cred că, cu ajutorul lui Dumnezeu și chiuzarlâchul33) smeritului tău rob, curtea Blagordniciei tale, în scurtă vreme se va umplea „de toate cele trebuincioase”. „Alta am să te rog, arhon Postelnice. Fiul meu, „înfătișătorul acestei umilite scrisori, a ajuns în ilichie 34) și cu toate că m-am silit a-l învăța toate „iușchiuzarlâchurile și marafeturile cu cari trebue „să fie împodobit un adevărat calemgiu 35), dar „nefiind de ajuns toate acestea, îl trimit la Dom„nia-ta, ca să se mai roadă, să poată ieși și el „mâine-poimâine la obraze”. „Primește, milostive stăpâne, doo bote 36) cu „păstrăvi și zece găini crescute și îngrășate de „mine”. „A panevgheniei tale smerită și umilită slugă, Treti Logofăt Ghinea Păturică Ot. Bucov. sud. Saac.” După ce Postelnicul Andronache citi scrisoarea chemă pe vătaful său de curte și-i zise: — „Ia aceste cutii cu păstrăvi și să le trimiți colo, știi tu! Iar pe ștrengarul acesta de băiat să-l oprești în curtea mea și să mi-l faci deocamdată ciubucciu”. La aceste vorbe ale boerului, inima lui Dinu Păturică săltă de bucurie și avea mare dreptate, căci prin admiterea lui în serviciul Postelnicului devenise proprietar pe prima literă a alfabetului fortunei. In timpul acesta, vizitiul atinse caii cu biciul și ieși cu butca din curte, iar vătaful lo cutiile cu păstrăvi împreună cu găinele și urmat de noul său confrate în ciocoism, sui mai întâi scara cea mare a casei, trecu prin sală și ajungând la o galerie cam întunecoasă, se opri în loc și zise lui Dinu Păturică: — „Iată odaia ce ți-am gătit pentru locuință; intră într-însa și peste un ceas voi veni să te învăț meseria de ciubucciu cu care te-a cinstit stăpânul”. Noul ciocoiu așteptă până se depărtă vătaful, iar după aceea se scoborî în curte și luând o pereche de desagi în care era o colecțiune de trențe ce compuneau averea ce aducea el, din casa părintească, sui scara cu repeziciunea vântului și intrând iarăși în camera sa, își așeză toate lucrurile pe la locul lor. Camera despre care vorbim era în periferie de un stânjen pătrat; într-unul din cele patru unghiuri era o vatră întocmai ca cele obicinuite la cafenelele turcești, pe care sta un ibric colosal, înconjurat de toate părțile cu cărbuni stinși pe jumătate. In celălalt unghiu era așezat un dulap prin ale cărui sticle se vedeau o mulțime de ciubuce de antep37) și de iasomie, cu chihlibar limoniu; iar mai sus, pe o despărțire făcută într-adins, se vedeau o mulțime de feligene39) pentru cafea, cu zarfurile40) lor de argint, și câteva chisele de dulceață. La extremitatea de jos a acestui dulap se zărea un lighean de argint, pe al cărui acoperământ era pusă o bucată de săpun mosc în formă sferică. Lângă acest dulap era un mizerabil pat de scânduri, acoperit cu o pătură de lână albastră; iar pe pereți erau țintuite câteva cadre de hârtie, zugrăvite cu vopsele proaste; una dintr-însele reprezinta lupta navală dela Ceșme-Liman și arderea flotei turcești de către prințul Orlof; iar pe cealaltă era desemnată asasinarea principelui Hangeri de către trimisul Porței otomane. Dinu Păturică dete o privire repede și disprețuitoare camerei sale, apoi deschise fereastra și începu să se uite în curte. Privi cu băgare de seamă mulțimea de găini, gâște, rațe, claponi, cocori și călifari41), ce furnicau prin curtea boierească, apoi se întoarse către bucătărie și la vederea mulțimii de tingiri de diferite capacități, în cari se pregăteau cele mai gustoase bucate din Fanar, fața lui se coloră de o bucurie nedescriptibilă; iar după o reflecțiune de câteva minute, zise în sine: — „Iată-mă, în sfârșit, ajuns în pământul făgăduinței; am pus mâna pe pâine și pe cuțit; curagiu și răbdare, prefăcătorie și iușchiuzarlâc, și ca mâine voi avea și eu case mari și bogății ca ale acestui fanariot”.

CAPITOLUL II.

Postelnicul Andronache Tuzluc

Să lăsăm pe ambițiosul nostru ciocoi în pace a-și face planurile sale pentru exploatarea averii stăpânului său și în loc de a-l întrerupe din visările sale ambițioase, să facem cunoscut lectorilor noștri pe Postelnicul Andronache Tuzluc.

Acest fanariot venise din Constantinopol în suita domnitorului George Caragea42) și făcuse meseria de Ciohodar 43) în curtea acelui principe.

Ca fanariot, născut în ulițele cele strimte ale Fanarului, unde se urzesc și se pun în lucrare cele mai întunecoase intrigi ce au ruinat imperiul greco-roman, el moștenise din naștere un mare talent de intrigă și de lingușire; știa din încercare că raiul ceresc și pământesc nu se poate deschide decât prin femei; de aceea își îndreptase toate bateriile intrigilor sale în contra femeilor Doamnei și mai cu seamă ale domniței Ralu, fiica prea iubită a domnului Caragea.

El făcu cunoștință cu acea volubilă și capricioasă principesă, prin mijlocul unei dame a ei de onoare, cu care se înamorase numai pentru împlinirea acestui scop. Un an întreg, fanariotul nostru făcu domniței tot acele servicii ce făcea odinioară Mercur celui mai mare dintre Zeii Olympului elenic, cu deosebire numai că Domnița, neputând să dea fanariotului nemurirea, făcu să cază în mâinile lui pitacul domnesc prin care îl numia vel Cămăraș44).

A fi mare cămăraș al unui principe care are un fiu frumos ca Paris45) și desfrânat ca Don Juan, și a fi ridicat la această demnitate prin intrigile unei principese frumoasă ca Elena lui Menelau și mai desfrânată decât Frine46) și decât Cleopatra47), este negreșit a poseda cheile minelor de aur ale Californiei.

Fanariotul nostru exploată cât se putu mai bine postul de Cămăraș, iar când văzu că în cămară nu mai rămăsese nimic de furat, cumpără mai întâi, calemul 48) vinăritului, al oieritului și mai în urmă huzmetul49) Spătăriei; și astfel, unindu-se cu hoții și tâlharii de drumuri, despuie țara în toate modurile, mai mult de trei ani, până ce-și cumpără vre-o zece moșii, câteva familii de țigani, case, vii și altele; iar după aceea, izbuti tot prin intrigă și baseță50), a deveni mare Postelnic.

O singură dorință mai avea să-și împlinească, ca să ajungă la culmea fericirei sale.

El hrănea de mult timp un amor foarte tare pentru juna Maria, unica fiică a Banului C... român de națiune; dar rangul tatălui frumoasei copile, sufletul ei nobil și curat, faptele ei pline de cuviință și de blândețe, înfrângeau toate semețele dorințe ale depravatului venetic. De multe ori, el se încercă a se duce la Banul, ca să ceară mâna fiicei sale; dar totdeauna un simțimânt fatal îl oprea din această întreprindere. In acele momente de îndoială și descurajare, el devenea posomorît și teribi1. Adevărul pe care Dumnezeu l-a pus și în inima celui mai mizerabil om, se prezintă în acele momente dinaintea lui și arătându-i oglinda în care se restrângeau crimele prin cari ajunsese la mărirea în care se află, pare că-i zicea: „Privește, mizerabile, crimele tale, și nu cuteza să pălești cu suflarea ta cea înveninată acel crin semănat de mâna Domnului în această vale a lacrimilor”.

Dar dacă adevărul este pus în inima omului ca să-i arate calea ce duce la fericire, fatalitatea a voit ca pasiunile materiei să învingă mai totdeauna acest sfânt simțimânt ce se manifestă în noi de câte ori voim să comitem vreo nelegiuire.

Astfel se întâmplă și cu fanariotul nostru; mustrarea de conștiință dispăru dela dânsul întocmai ca fulgerul sau ca spaima de un minut ce simt copii, când sunt certați cu frăgezime de către părinții lor. El se hotărî într-o zi a merge la Banul, și după mai multe complimente și lingușiri, reclamă dela dânsul onoarea de a deveni ginere al său.

Bătrânul rămase uimit de cutezarea cea mare a fanariotului; cunoscând însă influența ce exercita asupra principelui Caragea și relele ce ar fi putut să-i pricinuiască un refuz de-a dreptul, se prefăcu că primește cu bucurie propunerea și îl lăsă a se încânta de acest vis.

Grecul înțelese însă din trăsurile feței bătrânului, ura ce avea asupra lui; dar nu disperă, ci se duse la principele Caragea plin de speranță că va dobândi prin forță, ceea ce bătrânul îi refuzase prin manieră diplomatică.

Trei zile în urma acestei întrevederi, Banul C... se preumbla prin grădina casei sale, absorbit în cugetări melancolice, ce-i inspira trista stare în care adusese țara jafurile acestei domnii dărăpănătoare, iar mai cu seamă preocupat de un vis groaznic ce-l făcea să se aștepte la o mare nenorocire.

Intr-acest timp se prezintă înainte-i un slujitor de al casei sale și îi anunță că un ciohodar domnesc cere a vorbi cu dânsul.

— „Să intre”, zise venerabilul bătrân, îndesându-și caucul peste perii capului său cei albi ca zăpada și cercând a se distra privind și mirosind florile unui neramz înflorit45).

Ciohodarul intră în grădină și făcând câteva complimente orientale, dete Banului un plic sigilat; apoi trăgându-se puțin, lo o pozițiune respectoasă.

Banul deschise plicul și găsi într-însul scrisoarea aceasta:

„Arhon Bane, mâine dimineață să vii la Curte, „căci am să-ți vorbesc ceva tainic”. „Ion Gheorghe Caragea".

După ce bătrânul boier băgă scrisoarea iarăși în plic și plicul în buzunarul dela pieptul anteriului, zise ciohodarului:

— „Spune Măriei Sale că voi face astfel precum îmi poruncește.”

Trimisul domnesc se închină până la pământ și ieșind se duse ca să-și împlinească mesagiul; iar bătrânul apucă îngrijat pe o cărare ornată de amândoo părțile cu roze și cu iasomii și se opri dinnaintea unui pavilion lucrat în stil oriental. Până a nu pune piciorul pe treptele scării, stătu puțin în loc și se gândi. Nu știm care vor fi fost gândurile ce-l preocupau; știm numai că trăsurile feței sale une-ori deveneau crunte, alte-ori pline de îndurare și câte-odată un zâmbet dulce apărea pe buzele sale pălite, dar dispărea ca fulgerul, lăsând loc unei melancolii adânci.

In fine, după puțină ezitațiune, sui scara pavilionului și intră înăuntru. Acolo găsi patru femei dintre care doo torceau, una dărăcea in și cealaltă împletea la un ciorap.

In mijlocul acestor femei ședea o copilă ca de patrusprezece ani și cosea la ciur, un simizet52). Niciodată natura nu combinase mai multe nuanțe de frumusețe într-o ființă umană, decât în această jună copilă: ochi negri, umbriți de niște gene și sprâncene ca pana corbului; pieliță albă și colorată de purpură; buze ce se întreceau cu rozele; dinți albi și frumoși; toate în fine armonizau de minune cu un trup de o formă minunată, cu niște mâini delicate de nimfă; era în adevăr un tezaur de frumusețe ce nu se putea vedea decât în statuile Grecilor antici.

Pe dată ce intră venerabilul bătrân în pavilion, toate femeile se sculară în sus și puseră mâinile la piept. Bătrânul le făcu un semn, să iasă; apoi rămâind numai cu juna copilă, îi zise:

— „Iubita mea copilă, cum te afli?”

— „Foarte bine, tătuțule”.

— „Dar ce, nu vii să săruți mâna scumpului tău tată?”

— „Ba da, tătuțule, da!” — și deodată cu vorba se apropie de bătrân și depuse pe mâna lui un sărutat inocent și plin de dulceață.

Bătrânul o strânse la piept și o sărută pe frunte cu acel amor pe care numai părinții îl simt.

După ce tata și fiica își schimbară între dânșii câteva priviri de o iubire nedescriptibilă, șezură pe o sofa de postav roșu cu ciucuri albi de Veneția; iar după câteva momente de tăcere și contemplațiune, bătrânul zise copilei:

— „Mario, tu te faci din zi în zi mai frumoasă și te deschizi întocmai ca un trandafir la razele soarelui. Eu cat de acum înainte să; mă gândesc la fericirea ta, să-ți caut un tânăr de treabă ca să te mărit”.

Frumoasa Maria, auzind aceste cuvinte, se roși și-și îndreptă ochii către pământ.

— „Ai? ce zici draga mea copilă?” adăogă bătrânul cu nerăbdare, — „ce, nu-mi răspunzi? Te temi oare de bătrânul tău tată?”

Maria nu răspunse nimic la aceste din urmă cuvinte. Confuziunea și marea întristare ce acoperise fața ei, făcură pe bătrân să crează mai multe lucruri deodată, și ca să poată pătrunde în secretul care făcea pe juna copilă să sufere atât de mult, hotărî să vie d-a dreptul la chestiune.

— „știi, dragă Mario”, urmă el, „că Măria Sa Doamna și toate cocoanele nu mai vorbesc decât de frumusețea ta? știi că Vodă a și ales pe viitorul tău soț?

Aceste cuvinte făcură pe Maria să tremure; dar după ce-și relo puterea, ea privi pe bătrân cu ochi rugători și-i zise:

— „Pot să te întreb, tată, cine este acel soț de porunceală?”

—De ce nu, fata mea? El este unul dintre cei mai iubiți boieri al Domnului Caragea; este tânăr, frumos și bogat”.

— „Numele lui?”

— „Voiești să-i știi numele?”

— „Da, tată”.

— „Ei bine, copila mea, viitorul tău soț este Postelnicul Andronache Tuzluc”.

— „Ah! taci, tată; nu-mi mai spune acest nume sau de nu, mă vei vedea moartă dinnaintea ta. Spune-mi, țe rog, ce ți-am greșit de voiești să mă faci nenorocită pentru totdeauna? Oare fiii boierilor pământeni s-au stins din țară? Nu mai găsești pe nimeni decât pe acel fanariot nesuferit?” ”.

Ura Măriei asupra Grecului parvenit mulțumi foarte mult pe bătrân, carele voind să se încredințeze mai bine despre aceasta, se prefăcu că nu observase simțimântul de reprobare și de ură al nobilei copile.

— „Așa dară, tu urăști pe Postelnicul”, — adaose el; — „și de unde-ți vine această ură, fata mea?”

— „Ura cea neîmpăcată ce am asupra acestui ticălos îmi vine mai mult din prevedere”.

— „Poate că te înșeli, fata mea”.

„Nu, tată, nicidecum. Un om care acum doi-trei ani nu era decât un ticălos ciohodar, ce tremura de frig dinnaintea scării caselor noastre, iar acum înnoată în atlasuri, catifele și samuri, nu poate fi decât un nemernic. Aceasta mi-o zice cugetul și o cunosc chiar din vorbirile domniei-tale cu Serdarul. D... Nu ești Domnia-ta acela care ziceai Serdarului că acest fanariot n-a dobândit nimic dela stăpânul său, decât prin slujbele mârșave și umilitoare ce a săvârșit Domniței Ralu și beizadelei? Dar bine, tată, cum voești acum să unești pe unica ta copilă cu acel ciocoi mârșav, care a venit aici, la noi, cu toate desfrânările și hoțiile din Fanarul lui, care fură și despoaie pe lume ziua în amiaza mare și ale cărui mâini păstrează încă mirosul nesuferit al curelelor butcei lui Caragea. Mai bine mă voi îngropa de vie într-o mănăstire și-mi voi plânge în singurătate nenorocirile mele, decât să primesc a fi soția celui mai necinstit din ciocoii lui Caragea”.

Bătrânul boier, auzind aceste cuvinte pronunțate de Maria cu atâta ură și dispreț, tresaltă de bucurie; apoi privind pe juna copilă cu un aier plin de dulceață', îi zise:

— „Vino în brațele mele, copilă, vrednică de sângele moșilor și strămoșilor noștri. De astăzi înnainte nu ai a te teme de nimic; neîmpăcata ură ce ai asupra acelui grec mârșav îmi dă inimă de ajuns ca să mă împotrivesc poruncilor și înfricoșărilor lui Caragea. Mângâie-te, fata mea, și nădăjduește în dragostea ce are părintele tău pentru tine”.

A doua zi, pe la noo ore ale dimineței, trăsura sta la scară așteptând pe bătrânul boier, ca să intre într-însa; nu trecu mult timp și venerabilul bătrân apăru în pridvorul caselor sale, îmbrăcat cu anteriu de atlas vișiniu, încins cu șal de țarigrad, cu biniș ) de postav albastru închis, încălțat cu meși și papuși de saftian galben; la brâu cu un hanger de aur, iar în cap cu un gugiuman (căciulă) de samur cu fundul roșu. După dânsul venea fie-sa cu oamenii și femeile casei, dintre cari un june ca de doozeci de ani, îmbrăcat cu anteriu de maniță54), cu giubea de pambriu, lungă până la pământ și legat la cap cu un taclit55- cadrilat, ieși înainte și coborând scara cu mare grabă, deschise ușa caretei, iar după ce intră boierul într-însa, se sui în coadă zicând vizitiului: „La curtea domnească!”

Doo lovituri de biciu lăsate cu marafet pe spatele armăsarilor fură de ajuns ca să pună trăsura în mișcare și să o pornească pe calea curții principelui Caragea.

Ne oprim puțin din această narațiune ca să dăm cititorilor noștri o ideie repede despre locul unde se afla palatul domnesc pe acei timpi și despre forma arhitectonică și alte amănunte originale ale acestui locaș în care domnea moliciunea amestecată cu umilirea și cu depravațiunea.

Pe spațiul de pământ ce se coprinde astăzi între casele lui Resch giuvaergiul și vechia sală a lui Momolu, era clădită pe timpul lui Caragea noua reședință domnească, ce înlocuise pe cea veche din dealul Spirei, arsă la 1813.

Pozițiunea topografică a acestui palat era astfel: pe locul unde se află astăzi casele lui Bossel, era clădit palatul domnesc, compus dintr-un șir de case cu doo rânduri, ce începeau din ulița Mogoșoaiei56) și se terminau dinnaintea caselor generalului Herăscu, pe ulița numită a școalei.

Arhitectura acestui palat era vagă și nedeterminată; era o zidire sau o grămădire de material în care se vedeau mai multe ordine de architectură, imitate în ceea ce au ele mai grosolan și mai neregulat. Fațada ce privea către Podul Mogoșoaiei, avea un balcon în formă de chioșc turcesc, mobilat cu divanuri și lavițe tapețațe cu catifea roșie, în care venea adesea principele, deși lua cafeaua și ciubucul privind pe trecători.

Pe partea despre Momolu era un șir de odăi în formă de chilii călugărești, în cari ședeau idicliii 57), neferii 58) și iciolanii 59) domnești. Fundul curții, sau partea despre Herăscu, eră con-sacrat grajdurilor unde se țineau armăsarii de Misir60 și Arabia, cu cari se servea Domnitorul la solemnități și în preumblările sale, iar în fata Podului Mogoșoaiei, pe o lungime aproape de o sută stânjeni, era un zid simplu care închidea în întregul său marele pătrat ce compunea reședința, și o poartă mare numită Pașa Capusi, ce servea de intrare principală.

Curtea domnească, pe timpul acela, se deosebea cu totul de curțile domnitorilor din zilele noastre. Atunci ea înfățișa un centru unde se adună tot ce avea Bucureștii mai inteligent, dar mai leneș și mai depravat. Palatul era plin de boieri și de calemgii de tot felul, dintre cari fanarioții se deosibeau prin cochetăria umbletului lor, prin desele complimente și temenele ce făceau în dreapta și în stânga, — iar mai cu seamă prin eleganta veștmintelor tăiate după ultima modă venită din Fanar. Interiorul curții prezintă vederii o panoramă foarte curioasă și variată: în mijloc stau înșirate caretele și butcile boerilor; mai încolo, vizitii lui Vodă preumblau armăsarii îmbrăcați cu cioltare61 cusute cu sârmă de aur; dinaintea unui rând de odăi numai cu un rând, tufechcii 62), arnăuții și satârașii își curățau armele șuierând printre dinți câte o arie albaneză, înăuntru și afară de poartă, o adunătură de popor din clasele de jos căsca gura la învârtelile și strâmbăturile pehlivanilor și ale măscăricilor domnești. Simigii cu tablalele lor sferice puse pe cap și cu tripodele de lemn la subțioară, împreună cu bragagii și salepgii63) arnăuți, făceau contrast cu alunarii și cu vânzătorii de șerbet din Fanar, cari purtau pe cap fesuri mici cu funde stufoase de ibrișim și cămăși de borangic subțiri, care lăsau să se vază pe piepturile și pe brațele lor goale, figuri simbolice încrustate precum obicinuiau Ienicerii. In fundul curții se vedeau diferite grupe de masalagii 64) și pungași; unii jucau nuci; alții iasîc și tura 65); alții iarăși jucau la o para cinci și tos pe despuiate. Acești tâlhari, în mare parte fanarioți, scăpați din închisorile Stambulului, jefuiau cu deplină libertate în curtea domnească pe oamenii cei fără experiență și creduli.

Pe când se petreceau aceste variate scene în curtea lui Vodă Caragea, butca Marelui Ban intră cu pași gravi și maiestuoși66). Poporul saluta din toate părțile pe venerabilul bătrân, iar el le răspundea printr-un surâs dulce puindu-și mâna dreaptă la barbă și la frunte.

Ajungând la scara palatului, feciorul deschise ușa butcei și ajută bătrânului să se coboare; apoi îl urmări pe scară până la perdeaua sălii de primire. Acolo, boierul se opri puțin, iar feciorul îi trase cișmele cele galbene de saftian și scoțând dela brâu o pereche de papuci- îi puse în picioare; îi netezi puțin și binișul, pe spate, și apoi se trase la o parte cu respect.

Era în acea zi primire mare la curte: logofătul de obiceiuri îngrijise despre toate; sala tronului era împodobită cu o sofa pentru Prințul și lavițe pentru boieri. Cafegiii, ciubuciii și alți slujbași ai palatului, îmbrăcați cu vesminte orientale de o eleganță plăcută vederii, așteptau cu nerăbdare ordinul marelui Cămăraș, ca să dea probe de dexteritatea ce aveau în meseriile lor.

Jos, în curte, erau așezate doo bande de muzică instrumentală, una se compunea de tumbelehiuri 67) tobe mari și meterhanele68); iar cealaltă de doosprezece tobe, sunate de fustași 69) români, ale cărora vestminte de postav verde cu ciapvazuri 70) albe și căciuli de oaie cu fundurile roșii, făceau un contrast foarte curios cu binișele de postav roșu și cialmalele 71) cele rotunde și pline de semeție ale artiștilor musulmani.

Cum intră Banul în sală, un slujitor strigă cu glas puternic: „Marele Ban C...” Bătrânul boier înaintă câțiva pași; apoi se opri în loc și salută pe toți boierii, iar după aceea merse cu pași statornici și maiestoși până la treptele tronului, privi pe Domnitor cu un ochiu în care cel mai mare fizionomist n-ar fi putut să descopere nici lingușire, nici servilism, ci numai ură și dispreț, acoperite cu vălul indiferenței, apoi după ce făcu un compliment oriental, sărută mâna asupritorului, cu neplăcere destul de învederată.

Caragea era destul de fin ca să nu-i scape din vedere aversiunea ce avea Banul către dânsul; cu toate acestea, îi întinse mâna cu un zâmbet, care ar fi amăgit pe orice om nededat cu finețea fanariotică; dar bătrânul stâlp al țării văzuse și pățise în viața lui foarte multe. El sărută mâna fanariotului și făcând câțiva pași înapoi se duse de-și ocupă locul cuvenit demnității sale.

In fine, ceremonialul sărutării de mână se săvârși; toți boierii părăsiră sala, afară numai de Banul C... și Postelnicul Andronache, cari rămaseră în urma tutulor.

Pe când se urma însă ieșirea boierilor din sală, Caragea se retrăsese în altă cameră, dar în momentul când cei doi boieri se găteau și ei să se ducă pe la casele lor, una din ușile laterale se deschise și apărând principele, zise: — „Arhon Bane, treci în odaia grămăticiei, că am să-ți vorbesc”.

Banul se supuse ordinului, iar Postelnicul Andronache, după ce făcu lui Caragea un compliment adânc și plin de lingușire, părăsi sala cu inima coprinsă de bucurie.

CAPITOLUL III. Românul și Fanariotul

era mai mult de o oră de când Banul aștepta în camera grămăticiei venirea Domnitorului. In timpul acela nenorocitul bătrân, rămâind singur, începu a se gândi la toate nenorocirile ce apăsau țara; uneori i se ridica sângele în față și devenea teribil, iar alteori se concentra în inimă și devenea palid ca un mort. In aceste momente dureroase, el zicea în sine, oftând din adâncul inimii; „Doamne! de ce ne-ai părăsit? Pentruce ne-ai dat în mâinile acestor oameni nelegiuiți, cari ne omoară și sufletele și trupurile prin intrigile, tirania și scandalele lor? Până când vei suferi ca acești mârșavi să batjocorească biată țara noastră, pe care ai împodobit-o cu toate darurile dumnezeieștei tale iubiri? Scoală-te, Doamne! Apucă în mâini trăznetele mâniei tale și stârpește în sfârșit aceste fiare nesățioase!”

Pe când bătrânul se afla cufundat în aceste reflecțiuni triste și dureroase, ușa secretăriei se deschise și intră înăuntru principele Caragea.

După ce Fanariotul și Românul schimbară între dânșii câteva complimente de conveniență, se puseră amândoi pe un divan, se priviră câteva momente unul pe altul, apoi princepele Caragea zise:

— „Imi pari cam neliniștit, Arhon Bane. Ce ai?

— „N-am nimic, Măria Ta”.

— „Aș fi dorit să fie precum zici; dar ochii tăi turburați și fața-ți pălită mă fac să crez că în sufletul tău se petrece ceva neobicinuit”.

— „Te amăgești, Măria Ta. Toată această turburare îmi vine dintr-o durere de cap de care sufer”.

— „Imi place să te crez, și ca să te ajut a ieși dinfr-această tristă stare, am să-ți spun un ce nou, care te va înveseli”.

— și eu, ca o slugă plecată a înălțimii Tale, voiu asculta cu cea mai mare băgare de seamă”.

— „Postelnicul Andronache mi-a descoperit amorul ce de mult timp nutrește pentru fiica ta și m-a rugat să ți-o cer de soție pentru dânsul; mi-a spus iarăși că ți-a cerut-o d-a dreptul și n-ai voit să-l asculți. Este oare adevărat?”

— „Unul din obiceiurile mele, bune sau rele, este a spune adevărul: nu voi, Măria Ta, să amăgesc pe nimeni și cu atât mai puțin pe stăpânul meu. Postelnicul Andronache mi-a vorbit despre fiică-mea, și nu m-am împotrivit; decât l-am făcut să înțeleagă că nu-i voiu da-o de soție fără învoirea ei”.

— „și ea nu-l voiește, nu este așa?”

— „Tocmai așa precum zici, Măria Ta”.

— „Ei bine, Arhon Bane”, zise Caragea cu un zâmbet plin de răutate și de dispreț, „acum viu eu de ți-o cer, și cată să mi-o dai”.

— „Iți dau viața, îți dau tot ce am după sufletul meu, iar pe dânsa, nu”.

— „Nu?”

— „Nu, Măria Ta!!”

— „Acum înțeleg mai bine turburarea ta de adineaori; ești și tu din taraful boierilor răsvrătiți72). Nu te juca, însă; nu cuteza a te pune cu mine; tremură de răzbunarea mea. Ai uitat oare că Padișahul mi-a dat sabie și topuz, ca să vă sfărâm oasele când vă veți răsvrăti?”

— „știu prea bine, Măria Ta; dar eu nu sunt răsvrătitor, ci un sărman părinte care-și apără pe unica sa fiică”.

— „și care este nenorocirea de care voiești a o apăra?”

— „Este aceea de a o vedea în brațele unui ciocoi mârșav, care și-a început mesea de la lingător de talere și, mergând din mârșăvie în mârșăvie, a ajuns astăzi biciul oamenilor cinstiți și al țării întregi. Da, Măria Ta, poruncește mai bine să-mi taie capul, sau surghiunește-mă ca pe atâți alți boieri pământeni ai țării, iar nu cere dela mine să dau de bună voie pe fiică-mea în mâna acelui neomenos, care pradă pe văduvă și pe sărac fără cea mai mică mustrare de cuget”.

Caragea, cu toată furia de care era stăpânit, nu răspunse nimic la toate înfruntările ce aruncă bătrânul cu atâta aprindere și curagiu asupra favoritului său; el era om politic și nu voia să mai alarmeze din nou poporul în contra sa, prin surghiunirea cutezătorului boier. Motivul ce-l îndemna și mai mult la prudență erau știrile cele rele ce primea pe toată ziua de la Constantinopol. Astfel dar, își ascunse mânia cu finețea aceia proprie Fanarioților și luând deodată un aier mai vesel, zise:

— „Dacă toate câte-mi spuseși despre Postelnicul vor fi adevărate, cată să-ți mărturisesc că ai dreptate să-l urăști atât de mult”.

— „Tot ce am spus Măriei Tale este adevărat”.

— „Ai dovezi?”

— „Aici nu încape dovezi. Ia-i husmetul73) din mână și vei vedea cum va veni țara întreagă cu jelbi împotriva lui”.

— „Voiu asculta bunele sfaturi ce-mi dai; îl voi depărta de la curte și voi trimite oameni domnești să cerceteze și să despăgubească pe săracii jefuiți de dânsul. Iar tu, ca un boier credincios ce ești, de astăzi înainte n-ai a te teme de nimic”.

Bătrânul părăsi Curtea Domnească și se îndreptă către casa sa. Dar pe când butca sa trecea pe ulița șelarilor, el întâlni pe Postelnicul Andronache Tuzluc care, salutându-l până la pământ, lo drumul către palatul princiar, ca să afle rezultatul stratagemei sale.

CAPITOLUL IV chera Duduca

Trecuse doo luni dela întrevorbirea dintre principele Caragea și Banul C... fără ca secretul ei să poată fi cunoscut curtezanilor și boierilor. Toți se întrebau despre acest secret, căci pe timpul acela, ca și totdeauna, secretele de cabinet interesau pe toți și erau comentate de curtezani în toate modurile; chiar postelnicul Andronache, favoritul lui Caragea, când era întrebat în această cauză, răspundea evasiv și mai mult prin gesturi.

Se observase însă, o mare schimbare în felul de viață al Postelnicului; casa lui, care înainte de acest eveniment era frecventată numai de oameni ce veneau să implore vreo favoare dela dânsul, devenise în urmă o casă publică, în care intrau cei mai desfrânați juni fanarioți și români. Mesele și seratele ce dădea fanariotul, apropiau în splendoare și în bogăție pe ale lui Caragea, stăpânul său.

Cine s-a dedat cât de puțin cu plăcerile vieții destrămate, cunoaște prea bine, că femeia joacă rolul cel mai principal într-însa; ea singură, prin fatalul ei dar fermecătoresc, poate să arunce un văl de poezie asupra acelor plăceri mincinoase, cari duc pe nesimțite pe biata junime la sărăcie, la veștejire, la despoiare și, de multe ori, chiar la o moarte prematură.

Postelnicul Andronache se aruncă în brațele desfrânării cu o furie nedescriptibilă; un fel de pornire furioasă și nesocotită îl făcea să caute pretutindeni, nu inimi de iubit, ci victime ale plăcerilor sale, atrase în lațuri prin ipocrizie și prin minciuni.

Dar natura a pus amorul în inima fiecărui om. Această pasiune cerească sau infernală, care uneori ne înnalță, iar alte ori ne degradează, nu poate să se manifeste cu tărie decât numai pentru un obiect oarecare. Muzica, poezia, pictura, architectura și în fine tot ce este frumos în natură! plac mai mult sau mai puțin fiecărui om; el, însă nu poate să se declare cu statornicie decât pentru una din aceste arte, și numai pentru dânsa va avea o afecțiune durabilă. Tot asemenea se urmează și cu pasiunile amoroase: ochiul nostru este lacom, dorințele se manifestă în noi abia ce zărim o jună femeie plăcută; dar acest neastâmpăr nu este amorul, ci o furie, un delir momentan; căci pe dată ce dorința care ne-a aprins imaginațiunea se află împlinită, ne liniștim și, mai adesea, căutăm mijloace ca să ne desfacem de obiectul ce o aprinsese. Amorul cel adevărat, care face să palpiteze inima și înalță spiritul, nu-l putem da decât unei ființe pe care și-o alege inima noastră.

Fanariotul, deși depravat până la extremitate, posedă însă o scânteie de amor în inima sa, și aceasta îl făcea nefericit chiar în mijlocul celor mai mari veselii.

Intr-o seară, el se întorcea dela Cotroceni, unde fusese trimis de stăpânul său, ca să dea niște scrisori vizirale unui Deli-Bașă74), trimis într-adins de sultan, ca să omoare pe Rami-Pașa, ce se întorcea atunci din Rusia75).

Orele nopții erau înaintate; pe cer se aflau o mulțime de nori mici, cari împinși de vânt, aci acopereau luna și făceau să cadă pe fata pământului un întuneric adânc, aci iarăși se despărțeau și formau o mulțime de grupe cari, luminate de palida lumină a lunei, prezintau privirii o panoramă fantastică și răpitoare.

In momentele acestea, postelnicul Andronache trecea pe ulița Isvorului, călare pe un armăsar arăbesc și însoțit de patru tufeccii; dar pe când cugetarea și privirea lui erau absorbite de frumoasa panoramă a cerului, o voce încântătoare străbătu auzul său; el se opri din cale și ascultă cu mare atențiune frumosul cântec fanariotic ce începe cu cuvintele acestea:

„PfcjfOV, cpucpoo, vja-l-Xapcv”76)

a căruia melodie plină de pasiune fiind cântată cu multă artă, produse în inima lui un efect extraordinar.

Incântat de exclamațiile amoroase de care este plină această cantilenă, se apropie de ferestrele casei din care ieșiau suavele accente și văzu cu destulă surpriză o femeie jună ca de doozeci de ani, foarte frumoasă, șezând răsturnată pe un divan de mătase și cu părul ei cel negru undulând în neorânduială. Cămașa de borangic, singurul veștmânt ce acoperea trupul ei, era atât de transparentă în cât lăsă să se vază un piept mai alb decât marmora, o talie de nimfă. Ea ținea în mână o tambură77) cu care se acompania. Ochii ei cei negri și plini de văpaie amoroasă, absorbiți acum în arzătoarele visări ce deșteptau în inima ei dulcile accente ale melodiei, păreau că cereau o dulce mângâiere la chinurile ce ea suferea.

Cântul începu să devie din ce în ce mai slab; tambura îi căzu din mâini și frumoasa jună adormi într-o poză atât de răpitoare, încât ar fi putut să piarză mințile celui mai stoic dintre filozofi.

Grecul se deșteptă din letargie și, după ce lo seama bine la pozițiunea localității, se îndreptă către Curtea Domnească, dete socoteală de misiunea sa și întorcându-se acasă, la dânsul, petrecu toată noaptea gândindu-se la Inimoasa femeie ce-l încântase.

A doua zi se sculă foarte de dimineață și se coborî în grădină, ca să-și răcorească pieptul de flacăra ce-l ardea; dar, pe când se plimba cu pași repezi și cufundat în gânduri, el zări pe unul din oamenii curții sale și îl chema la sine. Sluga, după câteva salutări adânci, se puse dinaintea stăpânului său cu mâinile la piept și înfipt în pământ întocmai ca o statuie.

Postelnicul îl privi cu atențiune; apoi, după ce se mai gândi puțin, zise:

— „Ioane, am să te întreb ceva.

— „Poruncește, prea milostive cucoane, și sunt gata a răspunde”.

— „Cunoști tu mahalaua Isvorului?”

— „O cunosc”.

— „Bine?”

— „Foarte bine!”

— „Dar pe ipochimenile78) ce locuesc într-însa?”

— „Pe toți, milostive cucoane, pana la cârciumari și băcani”.

— „Dacă este așa, spune-mi care este cea mai frumoasă cucoană din acea mahala? ea „

— „Sunt mai multe, milostivul meu stăpân.

— „Asta se înțelege, dar eu voi să-mi spui care este cea mai frumoasă din toate?”

— „Este cucoana Duduca, fiica lui Mihale Ciohodaru". „

— „Si unde locuește această frumoasă cucoană?”

— „Ea locuește împreună cu tată-său în niște case boierești, peste drum de biserica Isvorului”.

— „Casa are doo ferestre cu cafaz79) în fata uliței, nu este așa?”

— „Intocmai precum ziceți”.

— „Ia spune-mi acum ceva semne despre boiul90) și frumusețea ei”.

— „Este frumoasă ca o zână; înaltă și subțirică; fața o are mai albă decât zăpada; obrajii îi sunt rumeni ca doo mere domnești; are ochii mari și negri ca murele; sprâncene negre și îmbinate; buzele ei sunt ca mărgeanul, iar dinții albi ca fildeșul; și peste toate aceste daruri firești, cântă din gură și din tambură întocmai ca o Hanâmă 81) de Sarai".

— „Bravo, Ioane, aferim! Ai răspuns tocmai după dorința mea. Acum, dacă voiești să te arăți slugă credincioasă, să faci cum vei ști ca să mi-o dai în mână, și eu îți voi răsplăti osteneala cu cincizeci de mahmudele "82).

— „Să trăiești, milostive cucoane, întru mulți ani!

și deodată cu vorba, sărută mâna stăpânului și se depărtă.

Puțin după aceasta, Postelnicul deveni posesor al acestei rare frumuseți și începu să petreacă o viață plină de dulceață în brațele amantei sale.

Să lăsăm deocamdată pe fanariotul nostru adormit pe pieptul odaliscei83) sale; să nu-i răpim această fericire iluzorie, căci el peste puțin o să se deștepte într-o lume reală, plină de amăgiri și mizerii; iar până atunci, noi să dăm cititorilor noștri o ideie despre cocheta și ambițioasa greacă.

Această Veneră orientală, ieșită din rămășițele spulberate ale populațiunii grece din Fanar, precum odinioară strămoașa sa zeiască ieșise din spumele vânturate ale mării, avea o frumusețe perfectă, o inteligență vie și un spirit fin și iscusit. Viața cea plină de răsfățări părintești, ce petrecuse din primii ani ai copilăriei sale și lipsa de educație, făcuse să se desvelească într-însa o mulțime de dorinți nepotrivite cu pozițiunea ei socială. Iubea luxul cu deosebire; îi plăcea foarte mult viața sgomotoasă; în fine, toată fericirea ei sta în împlinirea fără întârziere a celor mai mici și extravagante capriții.

Ajungând în floarea juneței, ea devenise un magnet, care trăgea spre sine toate privirile și toate dorințele tinerilor din București. Nu era seară lăsată de Dumnezeu, în care să nu se cânte sub ferestrele ei cele mai plăcute serenade. Poeții timpului secase nesfârșitele comori ale închipuirii lor fără ca odele, elegiile și acrostichidele 84) lor să găsească în inima vanitoasei femei altceva decât o stâncă de granit de care se sfărâmau poeticele lor silințe, fără să producă cel mai mic efect.

Un singur june izbuti să înmoaie inima ei de piatră, dar nu cu stihuri, nici cu cântări, ci numai pentru că era fiul domnitorului depe atunci. Acest nou Paris85) care a făcut pe mai multe Elene din București să-și lase pe Menelaii lor cu buzele umflate, îndată ce văzu din întâmplare pe juna greacă, îi aruncă o domnească privire de bazilisc86), care o făcu să cadă amețită la picioarele sale. Amorul acesta nu avu decât durata unui vis frumos, dar efemer, căci Beizadeaua, după ce-și îndestulă capriciul său de un moment, părăsi pe juna fanariotă, lăsându-i chinurile unui prim amor ce o amăgise și dorul nestins al viselor de aur ce o desmierdase în trecut.

Iată starea morală în care se afla Duduca, în seara aceea, când o văzu pentru prima oară Postelnicul și se înebuni de dânsa.

Amorul cel înfocat al Postelnicului, pozițiunea strălucită ce avea el, la Curte, și cheltuelile cele mari ce făcea pentru împlinirea dorințelor acestei vanitoase femei, fură de ajuns ca s-o facă să uite pe Beizadea.

Ea trăia acum o viață foarte dulce și plăcută. Diamantele și rubinele, ștofele de mătase țesute cu aur, șalurile de Persia, slugile, trăsurile, armăsarii și orice poate dori o femeie, ea le avea toate pe dată ce-și arăta dorința.

In primele luni ale acestei legături, sufletul Duducăi nu fu turburat de nici o pasiune contrarie amantului său, dar aceasta nu ținu mult timp. Inima femeii, chiar de se poate ameți uneori de ambițioase aspirațiuni la mărire, la bogăție și la alte vanități atât de plăcute sexului femeiesc, dar ea se deșteaptă apoi cu pasiuni mai tari, mai neînfrânate. Astfel se întâmplă și cu frumoasa noastră eroină.

Natura a făcut din inima femeii o carte scrisă cu litere cabalistice, pe care înamorații, în vanitatea și egoismul lor, cred că o citesc și o înțeleg; în realitate însă sunt foarte puțini aceia cari pot zice cu drept cuvânt că au descifrat acele ieroglife de la cari atârnă mai adesea fericirea și nenorocirea oamenilor; și acești favoriți ai soartei nu sunt totdeauna cei nobili și avuți, nici cei frumoși sau cu spirit, ci uneori cu totul din contră, căci amorul este o ființă curioasă; s-a zis că e orb; se poate. Dar și dacă vede, trebue să mărturisim că foarte mult îi plac lucrurile bizare.

Postelnicul Andronache credea că descifrase logogriful din inima greciei, dar se amăgea, sărmanul, căci meritul acesta era pentru moment rezervat unui june obscur, ce abia pusese piciorul pe prima treaptă a ierarhiei boierești.

Locuința în care fanariotul pusese pe amanta sa, era situată în strada Caliții, care pe timpii aceia devenise foburgul favorit al nobleței și al amploiaților de toate gradele.

Juna greacă simțea o plăcere din cele mai mari a privi pe fereastră pe toți trecătorii, dela Veliții boieri 87 ) cu bărbile albe și cu căciuli de samur, până la Calemgii și Iamacii 88) cei cu ișlice 89), în patru colțuri și rași pe cap chinezește.

Un june din aceștia, care sub costumul său ridicol ascundea o figură cât se poate de plăcută, văzu pe greaca noastră și înamoră de dânsa.

Tânărul calemgiu începu să treacă noaptea pe la ferestrele femeii ce-l încântase și să-i facă serenade, acompaniate de oftări amoroase, cari erau în stare să topească de compătimire inima chiar a statuelor de marmoră.

Juna greacă nu lăsă pe calemgiu să ofteze mult timp, ci se învoi cu plăcere a da gratis fericirea ce o vindea foarte scump Postelnicului.

Trebue să adăogăm însă, că calemgiul era foarte înfocat și nesocotit în amorul său. Aceste doo calități, funeste amorurilor clandestine, făcură pe înamorați să cânte, să joace și să se expună în tot chipul, fără de a se gândi că pot fi observați. Cu toate acestea, ei se înșelau; sgomotul serenadelor și sărbătorilor deșteptă atențiunea vecinilor și vestea merse până la Postelnicul. Inima acestuia se aprinse de gelozie și văzând că acea pasiune culpabilă, în loc de a se înfrâna, creștea mereu, el veni într-o seară furios și, intrând în camera amantei sale, șezu pe divan fără măcar să o salute.

Greaca pricepu foarte bine de unde venea agitațiunea și neobișnuita purtare a amantului ei, dar, voind a se încredința și mai bine, se prefăcu că n-a observat nimic și luând un aer nevinovat și plin de grație, îl strânse în brațe și-l sărută pe frunte.

Acest falș sărutat irită și mai mult pe amantul amăgit; el o respinse din brațele sale cu furie; ea se prefăcu că plânge, dar văzând că nici prin mijlocul acesta nu poate face pe amantul ei a se explica, căzu în genunchi dinaintea lui și cu ochii înmuiați în lacrimi mincinoase îi zise:

— „Ce ai, cucoane Andronache, de ești atât de supărat pe mine? Spune ce ți-am greșit?"

— „Mă întrebi, nemulțumitoareo, ce mi-ai greșit?... și ce greșală mai mare puteai face decât aceea de a mă necinsti pe mine, Postelnicul Andronache Tuzluc, favoritul lui Vodă, pentru un calic de calemgiu ? Pe mine, care te-am scos din trențe și te-am făcut cucoană mare?...”

— „Eu te-am necinstit!... ți-am călcat cinstea?”

— „Da!... M-ai necinstit; toată lumea știe acea mârșavă faptă”.

— „Să n-am parte de viața mea, să nu-mi ajute Maica Domnului, dacă îți voi fi călcat cinstea!”

și de odată cu aceste fraze, se repezi cu o desperare prefăcută și luând imaginea Maicei Domnului o sărută cu multă devoțiune, ca să atesteze inocența ei.

— „Să părăsești casa mea, muiere prefăcută; să te duci la calicul de calemgiu, auzit-ai tu?... mâine dimineață să nu te mai găsesc aici, că te voi omorî!”

N-apucă să sfârșească bine aceste cuvinte amenințătoare și vicleana amantă dete un chiot și căzu jos leșinată.

Postelnicul, luând de adevărat acest leșin, pierdu furia de mai înainte și printr-un salt repede o lo în brațe și o puse pe divan; apoi chemă slugile și-i dete ajutorul necesar.

Iscusita femee rămase în această stare de letargie prefăcută, până când văzu pe Postelnicul plângând ca un copil și cerându-i iertare că a bănuit un moment virtutea ei; apoi se prefăcu că se deșteaptă din leșin și prin această ingenioasă manevră, nepoata Evei izbuti a mânca din pomul vieții, fără de a pierde raiul ca străbuna sa.

CAPITOLUL V. Educațiunea ciocoiului

Lectorii noștri cunosc foarte bine agitațiunea în care am lăsat pe Păturică în primul capitol al acestei scrieri; știu asemenea ambițioasele lui visuri și marea sete de bani și mărire ce îl munceau. Este datoria noastră acum să le spunem mijloacele întrebuințate de dânsul pentru realizarea acestor aspirațiuni.

Când acest șarpe veninos călca pragul casei fanariotului, el intră în al doozecișidoilea an al vieții sale. Educațiunea lui intelectuală se compunea din citire și scriere în limba românească și oarecari începuturi slabe din limba greacă modernă; știa să facă jălbi cu pilde din scriptură, pitace 90), volnicii 91), catastișe de lude92) și alte forme cancelarice obișnuite în timpii aceia; mai știa, și încă foarte bine, să tortureze pe nenorociții țărani, puindu-le oo fierbinți la subțiori și dându-le fum de ardei la nas, ca să le ia cea mai din urmă pară din pungă.

Dar aceste talenturi nu-i mai serveau nimic în noua sa carieră; el căta să se instrueze în ipocrizie și intrigă, și aceste doo mari mijloace de parvenire nu se desvoltează, nici se pot perfecționa decât prin învățătură. Puiul de ciocoi simți de sine-și acest adevăr și hotărî să-l puie în lucrare.

A doua zi după sosirea lui, Postelnicul îl chemă la dânsul, ca să-i examineze spiritul și inteligența, spre a vedea de poate face ceva dintr-însul; iar când veni înainte-i, îi zise cu un ton îngâmfat, dar dulce:

— „Cum te numești, băete?”

— „Constantin, cocoane; dar tată-meu îmi zicea Dinu”.

— „știi ceva carte?”

— „știu să citesc și să scriu”.

— „Românește, nu este așa?”

— „Da, blagorodnice stăpâne”.

— „Altceva mai știi?”

— „știu să fac împliniri de bani; am fost cu vinăritul, cu oeritul și fumăritul93).

— „Așa de tînăr?”

— „Da, stăpâne; tata mă lua cu dânsul prin județ de-i ajutam la taxidărie "94).

— „Da, ceva elinică, te-a învățat tată-tău?”

— „De! ce să zic, stăpâne?... Mă cam pricep puțintel. Am învățat Pedagoghia și Eclogarion95) din scoarță până în scoarță; dar tocmai când era să încep la Grammatichi, m-a trimis tata la înălțimea voastră!”

Fanariotului îi plăcu naivitatea ciocoiului, iar mai cu seamă, pompoasele titluri ce-i da cu atâta prodigalitate; și avea dreptate, căci nu este om căruia să nu-i placă un titlu pe care nu-l are și nu-l merită, dar la care aspiră foarte mult. El zâmbi cu bunătate și zise ciocoiului:

— „Să știi, băete, că de astăzi înainte am să te iau sub îngrijirea mea. O să te dau la școala domnească să înveți carte grecească multă, ca să te procopsești, să te faci om. Slujba ce ai să-mi faci este aceasta: dimineața să vii să mă freci la picioare, să-mi ajuți să mă îmbrac, să-mi dai de spălat, să-mi aduci dulceață, cafea și ciubuc; iar după aceia să te duci la școală, să înveți. Ai auzit?... Hai, du-te acum de-ți caută de treabă!”

Din ziua aceia Păturică se puse pe învățătură cu o silință extraordinară, și în mai puțin de doi ani învăță limba grecească ca un sofologiotatos96); dar el nu se mulțumea numai cu atâta. Ce-i folosea lui cunoștința unei limbi moarte și a literaturii ei, atât de antipatică caracterului și intențiunilor sale? „Omer, Pindar, Sofocle, Euripide, Anacreon, Sapho97)” etc., sunt buni pentru femei și oameni afemeiați” — zicea ciocoiul în sine cu dispreț. — „Mie îmi trebuesc cărți cari să-mi subțieze mintea, să mă învețe mijlocul de a mă ridica la mărire. Plutarch îmi vine la socoteală, Comentariile lui Cezar, Istoria omenirii, viețile marilor bărbați din veacurile trecute și acelea în care trăim; iată cărți pe cari citindu-le cineva poate să zică cu cuget împăcat că nu și-a pierdut timpul în zadar”.

Cu asemenea reflecțiuni intră el în casa unde își avea fanariotul biblioteca98), și alese tot ce găsi într-însa mai bun. Intre alte cărți, găsi un tractat de fisiologie și operile lui Machiavel99), pe care le citi și le studie cu mare băgare de seamă; în fine, făcu tot ce putu spre a deveni perfect în arta ipocriziei și a perfidiei.

Se zice că voința tare și statornică învinge toate obstacolele. Nu ne putem pronunța asupra acestei maxime; zicem numai că Păturică ar fi fost în stare să dea contimporanilor săi o dovadă strălucită că ea se realizează câteodată. „Picătura găurește piatra”, zice un alt proverb. Se poate și nu se poate; acela însă care realizează acest proverb este un om mare în felul său.

Păturică era în adevăr un om extraordinar. El își luase hotărîrea de a deveni un om mare și nici un obstacol nu putea să-l abată dela această ideie fixă. Ca slugă, era dator să lucreze mai multe ore pe zi și a se supune la toate slugile cele mai vechi decât dânsul; ca ambițios, căta să învețe carte multă, precum îi zisese fanariotul, și să se silească a înlătura toate obstacolele ce întâmpina în calea ambițiunii sale. Cum putu dar să învingă atâtea greutăți și să iasă triumfător?

Iată modul ce întrebuință: când se crăpa de zio, Păturică se afla lângă ușa Postelnicului, stând în picioare spre a împlini cu exactitate ordinele stăpânului său. Pe dată ce fanariotul se deștepta, el intră în casă; îl freca pe picioare, îl ajuta să se îmbrace, îi da de spălat, îi aducea dulceață, cafea și ciubuc. Toate aceste mici servicii le execută cu cea mai mare iuțeală, grație, și cu un fel de afecțiune ce făcea pe fanariot să-l crează de cel mai credincios și devotat dintre servitorii săi.

După ce pleca boierul la curte, se ducea la vătaful și-i făcea o mulțime de lingușiri; apoi, după ce-și spăla feligenele de cafea și curăță bine ciubucele, se închidea în camera sa și se da cu totul la citire și la meditațiuni petrecându-și astfel timpul până la ora prânzului, când, după obiceiul său, se așeza pe treptele scării dela intrarea casei, cu câte o carte în mână și sta acolo până ce venea stăpânul său; iar după aceea, când ședea la masă, el își luâ locul printre servitori și se silea să întreacă pe toți în zel și activitate.

Osebit de aceasta, el se purta cu mare amabilitate către toți servitorii casei, fără excepțiune; îi ajuta la lucrările lor și le împlinea dorințele, puindu-se mijlocitor între dânșii și vătaful de curte.

Această purtare făcu pe Păturică să fie iubit și adorat de toate slugile, afară numai de vătaful curții, care, înțelegând foarte bine gândurile lui, se prefăcea că nu bagă de seamă nimic și îl spiona în tăcere.

In timpul acesta se întâmplă cearta Postelnicului cu amanta sa, pe care credem că n-au uitat-o lectorii noștri. Fanariotul se afla cuprins de o mare iritație; nu știa nenorocitul de urmă să crează cele ce se vorbiau despre amanta sa, sau jurămintele și istericalele prin cari ea își proba inocența. Bietul om o iubia foarte mult, și pentru mai marea lui nenorocire era gelos ca un turc. Astfel dar, după multă chibzuire și reflecțiune, se decise a o pune sub privegherea unui Argus 95). Măsura nu era rea, dar prezintă mari dificultăți în privința alegerii unui individ, care să împlinească acest important serviciu. Prima ideie ce i se înfățișă fu de a o pune sub privegherea unei femei bătrâne; dar după ce mai medită câtva timp, el zise în sine-și, încruntându-și sprâncenile: „Muierile cele bătrâne se conrup foarte lesne”. Se gândi să aducă un eunuc din Constantinopole, dar lepădă și această idee, căci știa din încercare cât prețuiește și credința eunucilor.

Obosit, în fine, de a căuta și a nu găsi vindecarea grijii ce-l muncea, se lăsă pe sofa oftând din băierile inimii; dar după ce se mai gândi un minut, se sculă cu repeziciune și bătu în palme.

La acest semn de chemare, întrebuințat foarte mult pe acei timpi, ușa se deschise și intră Păturică cu ochii plecați în jos și cu fața mai umilită decât a unui călugăr.

Fanariotul îl privi cu mulțumirea ce simte tot omul când găsește aceea ce a căutat; apoi zise:

— „Apropie-te, Dinicule, că am să-ți vorbesc!.”

— „Poruncește, stăpâne!” zise prefăcutul ciocoi, înaintând către stăpânul său, cu mâinele puse pe piept și cu ochii plecați către pământ.

— „Ia spune-mi, Dinicule, cum trăești tu în curtea mea? Te mulțumești de bucatele cu care te hrănesc și de hainele cu care te îmbrac?”

— „Foarte bine, stăpâne; nu sunt vrednic să mulțumesc lui Dumnezeu pentru marea bunătate ce ai arătat și arăți cu mine!”

— „Ia spune-mi acum, mă iubești tu pe mine?”

— „Te iubesc, stăpâne, mai mult decât pe tată-meu”.

Fanariotul surâse cu îngâmfare; apoi, după ce-și răsuci de câteva ori negrele sale mustăți, zise:

— „Ascultă, Dinicule. Am să-ți încredințez una din cele mai mari taine ale sufletului meu; bagă însă de seamă, să mă slujești cu dreptate, căci într-alt chip nu numai că vei pierde nădejdea de procopseala ta, la care mă gândesc de atâta vreme, dar te voi și pedepsi fără milă”.

„Iti jur, stăpâne, să te slujesc cu credință la orice îmi vei porunci”.

Ei bine, Dinule, ascultă. Cunoști tu pe Duduca?

— „Nu o cunosc, stăpâne”.

— „Cum se poate să nu cunoști tu pe țiitoarea mea?

— „In adevăr, stăpâne, nu o cunosc”.

— „Asta nu face nimic. Duduca este o fată

foarte frumoasă, pe care o iubesc până la nebunie și fiindcă o fată ca dânsa poate să placă și altora, m-am gândit că n-ar fi rău a o pune sub privegherea unui om credincios. Ai, ce zici tu? bine m am gândit?”

— „Foarte bine, stăpâne. Paza bună trece primejdia cea rea, zice parimia "l02).

— „Deși Duduca mea este foarte înțeleaptă și n-am simțit până acum nimic despre dânsa...”

— „Așa este, blagorodnice stăpâne, ai dreptate”.

— „Dar pentru mai mare siguranță te-am ales pe tine, ca să o păzești”.

— „Când este vorba să te slujesc pe Domnia ta, stăpâne, sunt gata a trece chiar prin foc; spune-mi numai ce am să fac și vei vedea”.

— „Aferim, Dinicule, aferim; să trăiești, copilul meu; cine slujește cu zilos pe stăpânul său, pe acela nu-l părăsește Dumnezeu. Duduca mi-a zis ca-i trebuie un fecior; cată dar să te muți cu locuința la dânsa și să treci în fața ei ca o slugă credincioasă, să o asculți la ori ce-ți va porunci, să te prefaci că nu bagi de seamă nimic, că nu vezi și nu auzi nimic și să vii în toate zilele la mine, să-mi spui tot ce se va petrece în casa ei, fără să treci cu vederea cel mai mic lucru”.

— „Voiu urma întocmai poruncilor blagorodniciei tale și mă voi sili cât voi putea ca să mă fac vrednic de încrederea ce ai în mine”.

— „Să trăiești, copilul meu!”

și deodată cu vorba, băgă mâna în buzunarul anteriului și scoțând cincizeci de rubiele 103), zise:

— „ține, Dinicule, și să fii cu minte, mă înțelegi tu?”

Păturică, ca ciocoi fin ce era, îngenunchiă dinaintea fanariotului, îi sărută mâna cu cea mai mare umilință și făcu să cază din ochii săi de șarpe doo lacrimi de acelea ce în aparență arată o inimă plină de recunoștință, dar în realitate nu sunt decât plânsul crocodilului prin care amăgește victima sa.

După această scenă de tartufism jucată cu atâta măestrie, ciocoiul părăsi camera stăpânului său și intră într-a sa.

Liber acum de povara simulării, începu a se prereumbla prin cameră cu pași rari și precipitați. Trăsurile feței sale luară un aspect straniu, ce lăsa să se zărească, uneori, expresia unei nespuse bucurii de a-și vedea împlinite dorințele sale de atâta timp; câteodată un nor de neîncredere în viitor schimbă într-o clipă fața fizionomiei sale; apoi iar cădea într-un fel de apatie, din care trecea cu iuțeală la o feroasă 105) și amenințătoare veselie.

Această criză morală ținu câteva momente, iar după aceia, fizionomia ciocoiului se lumină și, cu liniștea ce-i redase încrederea în sine și în dibăcia sa, el exclamă cu bucurie: „Iată-mă în sfârșit ajuns la ținta dorințelor mele! Am în mâini pe țiitoarea Grecului, patima lui cea mai de căpetenie; în sfârșit am cheia acelui strălucit viitor pe care îl visez de atâta timp. Ce fericire, ce neprețuită fericire!... Aceasta este o cheie cu care cineva deschide chiar porțile raiului... și de ce nu?... Eva a scos pe Adam din raiu, ca să dea prilej altei femei a i-l deschide mai în urmă. O femeie a făcut pe Greci, după cum zic cărțile, să se bată zece ani dearândul. Favoritele din harem țin în mână soarta împărăției turcești; chiar aici, la noi, vedem pe Domniță întorcând curtea și țara întreagă după plăcerea ei și, dacă ea a făcut pe stăpânul meu din Ciohodar, Postelnic mare și Cămăraș, de ce oare Duduca să nu facă din mine un om puternic, fericit?... Pildele nu ne lipsesc. Câți au fost ca mine, ba încă și mai rău decât mine;... căci, slavă Domnului, nu sunt țigan, și cu toate acestea, prin muieri și alte marafeturi ciocoiești, chiar și țiganii au ajuns azi la noi în protipendadă, încât n-ai încotro să te întorci de Postelnici, Logofeți și Vistieri. Prinde inimă, dragul meu Păturică! Mâine vei pune ișlicul106) în cap și, de va vrea Dumnezeu cu tine, nu va trece mult și vei avea moșii, țigani și averi nenumărate, și vie atunci cineva să-ți ceară socoteală despre mijloacele prin cari ai dobândit toate acestea! Vie, de va putea!”

Pe când Păturică își crea în imaginația sa aceste realizabile visuri, ușa camerei sale se deschise și intră un țigan înăuntru.

— „Ce cauți aici, cioară?” zise ciocoiul supărat.

— „Mă iartă, Logofete Dinule, dar am venit să-ți dau o carte de la băbaca dumitale”.

— „Ad-o-ncoace, cioară, și piei din ochii mei!”

țiganul se retrase și Dinu Păturică, deschizând scrisoarea, citi cele următoare:

„Cu părintească dragoste mă închin dumitale, „prea iubitul meu fiu! „Iată doi ani în cap de când te-am dat pe pricopseală la Postelnicul și nu văz nici un spor „dela tine; aceasta mă pune în mare aporie107). „Se vede că tu, în loc să te silești a ieși la obraze, „umbli haimana pe poduri cu derbedeii. Bagă-ți „mințile în cap, măi băete, vezi că eu sunt bătrân „și sărac, să n-ai la mine nici o nădejde. Cum îți „vei așterne, așa vei dormi, auzitu-m-ai? Scrisoarea ce-ți empericlisesc 10s), este către dumnealui, „Postelnicul; să i-o dai negreșit, căci într-însa îi „vorbesc pentru tine și îl rog să te pue în vreun „mansup109)”. A tău prea doritor părinte: Treti Logofăt Ghinea Păturică ot Bucov sud Saac. 1816, mai 17”.

După ce Păturică citi această scrisoare, scoase călimările dela brâu, se așeză pe un scăunel și puind piciorul drept peste cel stâng, scrise răspunsul acesta:

„Cu fiiască plecăciune!” „Părinteasca dumitale scrisoare dela 17 zile ale „lunei lui Maiu, am primit-o cu nespusă veselie „și m-am bucurat din rărunchi că te afli sănătos, „căci eu, din mila cerescului părinte, mă aflu întru „toată întregimea sănătății. Bucură-te, taică, și „iarăși bucură-te căci de și am slujit doi ani la „Postelnicul pe îmbrăcăminte și mâncare, și „mi-am plecat capul la toți calicii fără osebire „dar acum, slavă Domnului, am pus mâna pe „pâine și pe cuțit. Am oprit roata norocului; n-am „să mă mai tem de nimic!” „Postelnicul m-a ales sfetnic de taină al său „și pe negândite mi-a încredințat o taină prin „care în puțin timp pot să ajung om mare. Atât „de o cam dată; îți voi mai scrie!” „Prea plecat și dorit al domniei tale fiu: Dinu Păturică".

După ce plicui și pecetlui această scrisoare, chemă de afară pe țigan, i-o dete în mână și-i zise: „Du această carte la Postelnicie și spune să o trimită la Bucov, fără cea mai mică zăbavă; ai auzit?”

țiganul dispăru cu iuțeala vântului, iar ciocoiul se lăsă pe pat și adormi gândindu-se la exploatarea minei sale.

CAPITOLUL VI. Ipocriții in luptă

A doua zi după întrevorbirea confidențială dintre Postelnicul Andronache și Dinu Păturică, acest din urmă străbătea strada Caliții cufundat în meditațiuni serioase. Preocupațiunea lui era atât de mare, încât de multe ori se lovea piept în piept cu trecătorii depe drum; dar pe când se afla în dreptul caselor lui Armaș M. fu atras de sunetul cel nasal și ascuțit al unei voci ce striga:

— „Dinule! he, he, Dinule! ia fă-te-ncoace, ștrengarule; unde ai plecat așa de dimineață?”

Păturică, deșteptat din asopismul 110) în care se afla se uită în toate părțile, și văzând la poarta acelor case un omuleț cu statura scurtă și groasă, cu fața rotundă, întocmai ca o lună plină desemnată pe pereți, cu ochi mici ca de tătar, cu nasul turtit și cu gura largă, armată cu niște dinți „mici stricați, recunoscu într-însul pe Niculăiță, vătaful de curte al Armașului, carele; mai norocit decât dânsul, începuse de mult timp a zeciui averile stăpânului său și acum nu aștepta decât rangul de Vtori 111) Vistier, drept plata ostenelilor sale, și supranumele de Bucluchci boier, pentru multele șiretlicuri și încurcături ce făcea.

Păturică trecu drumul și salută pe îngâmfatul vătaf cu o închinăciune până la pământ.

— „Ce mai veste poveste, Dinule?” întrebă vătaful, mândru de pozițiunea sa.

— „Nimic nou, nene Niculăiță!”

— „Unde te duceai așa iute și cu capul între urechi?”

— „La cucoana Duduca”.

— „A! a! înțeleg, la țiitoarea stăpânu-tău. și ce ai să faci acolo așa de dimineață?”

— „Ii duc un răvaș”.

— „Din partea cui?”

— „Dintr-a stăpânului meu”.

— „Dar ce, s-a împăcat cu dânsa?”

— „Trebue mai întâi să știu de au fost certați!”

— „Va să zică nu știi nimic?... Prostule!”

— „Nimic de tot”, adause Păturică, cu o privire malițioasă.

— „Află dar dela mine că ei au fost certați foarte rău”.

— „și de ce, nene Niculăiță?”

— „Auzi colo, de ce? Fiindcă diavolița de greacă vrea să ție doi pepeni într-o mână, adică este amorezată după un calemgiu dela Visterie”.

— „Ași! nu crez!”

— „Crede ce-ți spui eu. Postelnicul Andronache a aflat acest amor tainic și s-a certat cu dânsa furcă”.

— „Poate; dar ia spune-mi: cine este acest calemgiu?”

— „Este fiul lui Căpitan Gheorghe Basma dela Dorobănție”.

— „Ce fel de om este acela?”

— „Este un băiat de doozecișidoi până la doozecișicinci de ani, frumos, gingaș și subțirel, pare că-i tras printr-un inel”.

— „O fi iubind-o, mă nene Niculae? ai, ce zici?”

— „Mi se pare că da, fiindcă nu înțeleg cum ar putea să facă atâtea comedii dacă n-ar iubi-o?”

— și ce comedii face?” întrebă Păturică, cu nerăbdare.

— „Trece cu lăutari pe la miezul nopții, se oprește dinaintea ferestrelor ei, oftează, cântă și celelalte”.

— „Numai atât?”.

— „Ba și ceva mai mult: sare prin grădina Mitropoliei, dintr-însa trece într-a grecei, d-acolo intră în curte și se ascunde într-o claie de fân până pleacă Postelnicul; iar după aceea se duce de-i ține locul lângă frumoasa greacă; cu alte cuvinte fericitul calemgiu se bucură fără nici o cheltuială de femeia pentru care stăpânu-tău varsă atâta aur și argint”.

— „Ești bine încredințat despre aceasta?”

— „Mai bine nu se poate; omul care mi-a spus această taină este atât de credincios, încât aș putea să jur în biserică pentru dânsul. Dar, ia spune-mi, de ce-mi faci atâtea întrebări asupra acestei pricini? Oare voești s-o prinzi și săi te arăți cu slujbă înaintea stăpânului tău? Să nu faci această nerozie, măi băete, căci o să te căești foarte mult”.

— „și!de ce să nu-i dau pe față această neagră vânzare?” adaugă Dinu, cu oarecare aprindere prefăcută.

— „Voești să afli pricina pentru care te oprese?”

— „Da; căci eu iubesc pe stăpânul meu și nu voesc să-l văz înșelat de o femee desfrânată și fățarnică”.

— „Ești prost, băete! Tu nu știi ce va să zică patima dragostei. Ascultă: tu o să te duci la stăpânu-tău și o să-i spui că greaca îl înșeală; nu este așa? El deocamdată o să te crează, o să-ți zică: „aferim, Dinule!”, ba încă poate să-ți dea și un bunicel bacșiș; dar după aceea, o să se ducă la greacă, o să se certe cu dânsa, o s-o sperie că o gonește din casă și celelalte. Ea, ca să-l încredințeze că e nevinovată, o să înceapă să plângă, o să-și smulgă părul din cap, o să jure pe tot ce are mai sfânt; în cele după urmă o să se prefacă că leșină, și atunci stăpânul tău, ca un fermecat ce este, o să se împace cu dânsa”.

— „Atât mai rău pentru dânsul!”

— „Zi mai bine că pentru tine o să fie rău, nerodule!”

—,„De ce?”

— „Fiindcă pe dată ce se vor împăca, greaca o să întrebuințeze toate mijloacele ca să afle pe pârîtorul ei”.

— „Dar stăpânu-meu n-o să-i spue”.

— „ți-ai găsit! Ba o să-i spue, și încă chiar fără voia lui, căci astfel merg treburile dragostei. He! he! băete, tu ești un copil de eri de alaltăeri, nu știi nimic. Ascultă-mă pe mine, că sunt lup bătrân, am dat cu capul de pragul de sus și am văzut pe cel de jos. Când bărbatul și femeea se iubesc și țin în dreptate, viața lor curge dulce întocmai ca apele unui pârâu liniștit, dar când muerea începe să calce strâmb, și o simte bărbatul, inima lui arde, știi, ca peștele pe cărbuni. Ziua și noaptea se gândește tot la necredința muierii; aci se ceartă cu dânsa și o lasă, aci iarăși se împacă, și am băgat de seamă, că la asemenea împăciuiri, omul face mai multe jertfe pentru o femee netrebnică, decât pentru una cinstită. Astfel, dar, greaca o să ceară dela stăpânu-tău, ca dar pentru împăcăciune, depărtarea ta din slujba lui și poate chiar o falangă112) bunicică dată dinaintea porții caselor ei, ca să te înveți minte a nu mai băgă zâzănii între dânsa și Postelnicul”.

— „Ai dreptate; dar ia spune-mi ce trebue să fac?”

— „Să închizi ochii și să-ți cauți de treabă, ca un băiat cinstit ce ești, și vei vedea cât de mult o să te iubească amândoi, iară trebșoarele tale o să-ți meargă de minune”.

Dinu Păturică salută pe mentorul său și plecă înainte, mulțumit de povețele lui, căci găsise într-însele o complectă aprobare a politicei sale. Ajungând la casele Duducăi, el intră pe portița cea mică, sui scara și se puse jos, în pridvor, pe un pat de scânduri, acoperit cu un chilim de țarigrad.

Era pe la orele noo de dimineață; greaca se sculase și se dusese la oglindă, ca să-și puie în regulă grațiile maltratate de voluptoasele plăceri ale nopții trecute și să mai adaoge câteva frumuseți artificiale, ca să dea mai mult interes celor firești.

Toaleta femeilor cochete din zilele noastre, deși a devenit o îndeletnicire foarte grea și împovărătoare pentru bietele slujitoare, din cauza nenumăratelor forme și feluri de pieptănări, de spălături, de limpeziri cu ape aromatice și chimice pentru lustruirea, dregerea și împrospătarea pieliței obrazului și alte nenumărate nimicuri femeiești, cu toate acestea, ea rămâne o jucărie de nimic, în comparație cu toaleta elegantelor din timpii domnilor fanarioți.

chera Duduca, de și se afla în anii cei mai frumoși ai vârstei femeești, dar destrămata viață ce petrecea o făcuse să alerge foarte de timpuriu la ajutorul grațiilor împrumutate. Astfel dar toaleta ei din toate zilele se compunea dintr-un șir de torturi la cari ea se supunea cu cea mai mare resignațiune, numai ca să-și conserve acea frumusețe care făcea pe Postelnicul să depuie la picioarele ei toate jafurile câte le storcea din biata țară, și pe frumosul calemgiu a o numi Cheruvimul său și a o iubi cu o ardoare egală amorului ce ea avea către dânsul.

In toate nopțile, după ce expedia pe amândoi adoratorii ei, se ungea pe obraz cu alifie vânătă; dimineața se ștergea cu albuș de ou, se aburea cu cărămizi încălzite în foc și stropite cu apă de salcâm, apoi se spălă cu apă de pelin. Acestea le făcea ca să întindă pielea obrazului și să dispară zbârciturile; apoi se ștergea cu un burete muiat în apă de castraveți, ca să scoată petele și se spoia cu dres ca să dea pieliței o culoare mai albă.

După toate aceste operațiuni care n aveau alt scop decât a albi, a întinde și a întineri pielița obrazului, veneau rumeneala cea mincinoasă cu care își coloră obrajii și buzele, gogoșile de ristic arse, cu care își înnegreâ sprâncenile, și plasturile cele negre cu care își făcea murse sau benghiuri false.

După ce greaca își săvârși acea toaletă complicată și se mai întoarse de câteva ori pe dinnaintea oglinzii, zâmbind și gesticulând ca să se asigure dacă e deajuns grațioasă, dete ordin să introducă în camera sa pe mesagerul Postelnicului.

O țigancă frumușică se arătă în ușa sălii și făcu semn lui Păturică să intre înăuntru. El intră și dete scrisoarea, apoi trăgându-se înapoi, către ușă, se strânse la piept și lo o pozițiune atât de umilită și plină de smerenie încât ar fi putut să amăgească pe orișicine. Dar chera Duduca, care era personificarea fineței și a vicleșugului femeesc, pricepu fățărnicia, chiar sub acel văl de prostatică modestie.

Ea citi scrisoarea până la un loc fără să lase a se zări pe figură-i vreun semn de surpriză bună sau rea; dar când ajunse la partea aceea prin care Postelnicul îi recomanda pe acel nou Argus înveșmântat cu anteriu și giubea, ea își aruncă fără voie ochii asupra ciocoiului și, întocmai ca vulpea ce vede și simte cursa întinsă, zâmbi cu amărăciune și își contino lectura până la sfârșit. După aceea sărută scrisoarea și băgând-o în sân, se puse a examina cu mai multă atențiune figura lui Dinu Păturică, care de și în acele momente de prefăcătorie exprimă un fel de nevinovăție amestecată cu stupiditate, dar tot lăsă a se străvedea îndestule viții, dintre care cele mai principale erau răutatea și lașitatea.

Am zis că greaca era vicleană ca o vulpe; ca să dovedim însă cât de adâncă și pătrunzătoare era finețea spiritului ei, cată să arătăm că cu toată arta ce puse Păturică în lucrare spre a face să dispară din trăsurile feței sale întunecoasele intențiuni și aspirări ce-i rodeau inima, nu numai că nu putu să o amăgească, dar o fâcu chiar să înțeleagă și mai bine cu cine are a face.

Trecură câteva momente în cari acești doi actori se priveau unul pe altul fără să pronunțe o vorbă măcar. Această tăcere scrutătoare semăna foarte mult cu liniștea aparentă a doo fiare ce stau de se observă cu o prefăcută nepăsare mai înainte de a sări cu asalt una asupra alteia.

In fine, greaca hotărî să dea asaltul: ea începu dela una din cele mai mari slăbiciuni ale ciocoilor, adică dela mândrie.

— „Ei bine, logofete Dinule”, îi zise ea cu un zâmbet disprețuitor, „Cilibi113) Andronache îmi scrie că de astăzi înainte ai să fii unul dintre slugile casei mele”.

— „Mă bucur din toată inima, milostiva mea stăpână”.

— „,O fi precum zici, dar, uite, te văz îmbrăcat bine, cu giubea, cu anteriu, cu fermenea, cu papuci galbeni și cu fes de țarigrad; pare că ești scos din cutie și asta nu-mi prea place. Să lepezi aceste haine boierești și să te îmbraci cu haine de fecior prost”.

— „Voiu face după plăcerea domniei-tale, milostivă cocoană!”

— „Da, negreșit, căci o să te trimit cu coșnița în târg și nu voi ca pazarghideanul 114) meu să poarte ceacșir 115 ) și ișlic!"

— „Voiu face orice-mi vei porunci, milostivo!”

— „Asta o crez, căci la dimpotrivă voiu întrebuința gârbaciul, pe care-l vei fi văzut poate atârnat deasupra ușii sacnasiului ll6)".

— „Mă voiu supune în tăcere la orice va găsi cu cale milostivirea ta”.

Greaca, văzând marea ipocrizie și falșa resignațiune cu care ciocoiul primea aceste lovituri groaznice, se spăimântă, dar nu disperă.

— „Așa precum îți zic”, răspunse ea, „o să te pui să tai ceapă la bucătărie, să speli vasele, să tai lemne, să aduci apă cu sacaua dela Filaret și alte mărunțișuri de felul acesta.

— „Prea bine, stăpâna mea; le voiu face toate acestea, ba încă și mai multe, numai ca să te văd mulțumită”.

— „Vei ședea toată ziua în pridvor cu capul gol, ca să împlinești poruncile mele, căci la din potrivă îți voi pune coarne, te voi unge cu miere, și te voiu lega de stâlpul porții, ca să te mănânce muștele și să râză lumea de tine... Ai înțeles?”

— „Am înțeles, milostiva mea, și sunt gata a suferi și mai mari pedepse decât acestea, fără a mă plânge, căci stăpânu-meu te iubește și eu trebue să sufăr orice mi s-ar întâmpla după urma domniei-sale”.

— „,Peste putință!” zise greaca în sine, desperată de sângele rece al ciocoiului; și avea dreptate, căci toate săgețile vicleșugului ei se frânseră117) în inima de piatră a ciocoiului. Prima ideie ce-i veni în minte fu de a rupe legăturile de amor ce avea cu calemgiul, singurul mijloc de a se pune în siguranță despre spionagiul lui Păturică; pe dată însă ce se gândi la dulcile momente ce petrecuse și încă petrecea cu acel june frumos, sângele i se concentră în inimă și fața i se îngălbeni ca ceara. Să ție pe ajnant, ciocoiul ar fi trădat-o negreșit și ar fi perdut pe Postelnicul Andronache, care o îngrijia ca pe o domniță.

Aceste doo idei deveniseră în acel moment Scylla și Carybda 118) pentru greaca noastră. Dar arsenalul vicleniilor femeiești este foarte mare: ajunge numai să știe cineva să caute într-însul, și de sigur va găsi câte ceva pentru orice împrejurare. Greaca căută și găsi în adevăr mijlocul de a scăpa din toate cu față curată. La această fericire negândită fruntea ei se lumină, trăsurile obrazului său luară un aer dulce și zâmbitor. Atunci, privind pe Dinu cu dulceață, îi zise:

— „Ia spune-mi, Dinule dragă, cum ți s-a părut purtarea mea către tine? Nu este așa că sunt o nebună? Auzi colo! Să sperie cineva atât de mult pe un flăcăiaș așa de frumos și muchelef! Să n-ai grijă de nimica; o să trăești în casa mea ca la pieptul maicei tale; tot ce ți-am zis n-au fost de cât glume. Ai, de! fii mai cu inimă!"

Dinu năbuși în mica sa inimă bucuria acestui mare triumf și apropiindu-se de greacă, cu o sfială prefăcută, făcu mătanie și îi sărută mâna; apoi își lo ziua bună și se duse.

CAPITOLUL VII. Până nu faci foc, fum nu iese

Doo săptămâni în urma acelor descrise în capitolul precedent, într-o noapte răcoroasă de primăvară, Postelnicul Andronache ieșia dela amoreaza sa cu ciubucul aprins și cu sluga după dânsul, care ținea într-o mână o chisea de șal 119) plină cu tutun, iar în cealaltă o pereche de papuci galbeni. Trăsurile feței Postelnicului, de și puțin cam descompuse, arătau acum o mulțumire pașnică și lipsită de grijile ce muncise pe bietul fanariot cu vreo câtva timp mai înnainte.

Intr-o ulicioară întunecoasă, ce duce în mahalaua Dudescului, sta de mai multe ore o butcă elegantă, cu doi armăsari. Când boierul se apropie de acea uliță, sluga alergă către locul unde sta ascunsă trăsura și strigă: „Trage, Ioniță!”

Fanariotul se sui în trăsură și ciocoiul în coadă, strigând cu voce tare: „Acasă!”

Rog pe bunii noștri lectori să lase pe Postelnicul a dormi în pace pe sofaua sa, căci are mare necesitate de somn, ca nu cumva să-și piarză, deștept, iluziile fericirii sale; iar noi să ne întoarcem iarăși pe strada Caliței, ca să observăm ce se petrece în casa amantei sale.

era o noapte frumoasă, o noapte tocmai bună pentru amoruri romantice. Frumos este, în adevăr, amorul de inimă, căci el ne procură momente de o fericire sublimă. Câte simțiri încântătoare nu încearcă un amant, când pentru întâia dată surprinde surâsul dorit al femeiei ce el iubește! Cât de înfocate sunt palpitațiile inimii sale, când el depune primul sărut pe buzele ei arzătoare; apoi câte încântări nu mai culege el, din treacăt, în dulcea viață a amorului, când într-o adunare sau la un bal, îi vine din timp în timp câte un semn de dulce suvenire făcut cu o grațioasă sfială, sau o privire plină de desmierdare, aruncată pe furiș și care îi zice în limba cea misterioasă a inimii, „te iubesc!...te iubesc din tot sufletul!...” Dar amorul este o medalie cu doo fețe. Să întoarcem acum medalia pe partea cea opusă.

Ce ziceți domniavoastră despre acele amoruri sgomotoase, cari încep prin serenade de lăutari și uneori de bande militare însoțite cu tobe și cu tipsii, întocmai ca la grădina lui Giafer, și cari se termină prin păruieli, în clasele de jos, și prin ceva mai rău în cele de sus? Ce crimă au săvârșit pașnicii locuitori ai vecinității, ca să fie deșteptați din somn în strigările birjarilor și oftările cele monotone și ascuțite ale amorezilor vulgari, mai indiscreți decât pisicele; căci aceste dobitoace sentimentale miorlăesc și ele, o lună pe fiecare an, și apoi ne lasă în pace, în vreme ce pisoii cei cu doo picioare, nu numai că miorlăie neîncetat, dar neavând destulă încredere în seducțiile vocei lor, mai iau și pe alții de le ajută. Dar răul prin rău se pierde: zice un vechiu proverb.

Asemenea oameni nesocotiți, cari pun întristarea și desperarea în inimile bieților consorți și părinți, își iau mai adesea plata nelegiuirii lor ptin trădarea ce le fac femeile corupte de dânșii; căci femeia care a avut curagiul să calce jurămintele făcute înaintea altarului și juna fată, care a desonorat perii cei albi ai părinților ei pentru vorbele dulci ale unui amant aprins de o patimă ilicită 120), ce preț vor pune oare pe niște angajamente trecătoare, dictate mai totdeauna de capriciu și prea rar de inimă?

O, juni! dacă ați ști voi unde vă duc aceste amoruri nesocotite, poate c-ați fi mai scumpi în risipirea iluziunilor juneței voastre! Voi nu știți cu ce monedă vă plătește femeia care a primit să-i sacrificați anii voștri cei mai frumoși, timpul, averea și chiar onoarea voastră. Voi nu știți că acea ființă pe care voi o credeți îngerul vostru, scăparea și desmierdarea inimii voastre, aceea este în stare a vă trădâ pentru un diamant, pentru un șal și, de mai multe ori, pentru câte o vorbă 120. Nelegiuită, în afară dc lege și de morală de spirit, care sfâșie și batjocorește sfințenia amorului vostru. și ce culegeți voi oare din toate sacrificiile ce faceți pentru aceste statui de marmură? In locul amorului; trădarea; în locul fericirei: desperarea care slăbește și dărâmă focul și energia facultăților voastre, și — ce e mai rău, — pierderea iluziunii care aduce cu sine scepticismul, monstru de sânge, părinte al turburării și al sinuciderei.

Fericire perfectă nu există pe acest pământ; aceasta s-a zis de mult timp, și de oameni foarte învățați; avem însă ceva care seamănă cu dânsa: avem iluziunea, credința și speranța. Aceste daruri divine compun aci, pentru noi, ceeace numim fericire.

Un june care a iubit pe o femee cu credință și devotament și a fost răsplătit prin: indiferență, ipocrizie și trădare, acela pierde încrederea în femei; pentru dânsul nu mai există fericire conjugală; prin urmare, el nu se mai însoară, sau chiar de se supune la această datorie socială, inocentul amor al soției sale, grațioasele ei surâderi, fragedele ei îngrijiri, pentru dânsul trec de prefăcătorii. Femeia simte toate acestea, cearcă a-l încredința despre sinceritatea amorului ei, dară nu reușește. In fine, lucrul se termină astfel: dacă femeia este virtuoasă, suferă în tăcere, suspină și moare; iar dacă are caracter slab, cade în haosul pierzării, târând după sine, în rușine, și pe nevinovații săi copiii.

Dar să venim la subiect.

era una din acele nopți de vară, în care natura întreagă își deschide comorile uimitoarelor sale frumuseți, spre a ne da o idee perfectă de sublimitatea ei; bolta cerului era de un albastru încântător; stelele presărate pe spațiul ei nemărginit, de astădată erau pline de o lumină magică; luna a cărei palidă și dulce față umple de dor și de ardoare inimile simțitoare, sta aninată printre turlele Mitropoliei și nemaiputând din acel loc sfânt să-și urmeze înfocatul ei amor cu junele păstor Endymion 121) amantul ei din vremile păgâne, ea părea a privi cu o nesățioasă bucurie la atâți înamorați ce se desmerdau cu înfocare sub razele ei amoroase. Suflările cele calde ale vântului de primăvară erau atât de line încât abia frunzele plopului se clătinau a lene.

Această maiestoasă și dulce tăcere era întreruptă câteodată de suspinul unei privighetori care cântă durerile sale, ascunsă într-o dumbravă de lilieci din grădina mănăstirii Antim.

Păturică, îndemnat mai mult de bănuitorul instinct al răului decât de simțimântul frumosului, sta țintit la fereastra camerei sale luând foarte puțin aminte la acea minunată panoramă. Nu trecu mult timp și urechia lui fu isbită de sunetul unor instrumente de muzică. Aceste sunete, fiind un acord de acelea ce fac lăutarii înainte de a începe cântarea, de și încetară numaidecât, însă atraseră atențiunea ciocoiului. El se gândi câteva momente, apoi bătându-și fruntea cu palma, ca omul ce prinde o ideie de mult timp așteptată, zise: „A! a! acum înțeleg! Acești lăutari trebuie să fie puși de ibovnicul stăpânei mele!... Nicolăiță dela boierul armaș nu m-a înșelat. Pe muncă, Dinicule, pe muncă, băete, ca să mai scurtăm calea ce duce la fericire!” Zicând acestea, el își lo ipingeaua pe dânsul și coborându-se în grădină, se ascunse după trunchiul unui arbore.

Lăutarii începură din nou acordurile lor; de astădată, însă, ei cântară cum se cântă, adicăpuseră capul pe umărul stâng și prin ajutorul arcușelor și al penelor de gâscă, scoaseră din viori și cobze niște accente foarte patetice pentru timpii de atunci, dar care astăzi n-ar avea cea mai mică putere asupra simțurilor noastre, nici chiar pe aceea de a ne face să dormim.

După ce lăutarii sunară câteva arii melancolice, ei încetară, ca să dea loc unei voci de tenor ce întonă cu o doză mare de simțimânt și de pasiune, aria pe care se cântau versurile acestea:

Pe pod pela Spiridon, Toate păsările dorm, Numai păsărică mea Toată noaptea ciripea, De amor se jăluia. Oh, amor, amoraș Vedea-te-aș călugăraș, Pân-la patruzeci de zile, Să te văz la mănăstire Cu ochii pe la icoane, Cu gândul pela cocoane, Cu mâinile pe psaltire, Cu ochii pe la copile, etc.

Aria aceasta fu terminată prin oftări din cele mai adânci: dar ferestrele grecei, ce se deschideau la primul accent al serenadelor înfocatului calemgiu, rămaseră de astădată închise ca un mormânt. Lucrul era de desperat, dar amorezii au mai multe coarde la arc; ei nu desperă așa lesne.

Calemgiul aruncă o privire duioasă asupra ferestrelor, apoi începu a cânta:

Piatră d-ai fi, te-ai desface și la mine te-ai întoarce! Of, of, of, cheramu122), of!

etc.

Această din urmă încercare reuși pe deplin, căci greaca, după o luptă teribilă între interes și amor, neputând să mai reziste furioaselor bătăi ale inimii sale, deschise ferestrele și făcu cu batista un semn; apoi se coborî în grădină, intră într-o boltă de viță în care abia pătrundeau razele lunii și așezându-se pe un divan moale, așteptă acolo pe amantul ei.

Nu trecu mult timp și apăru o umbră în fundul grădinii. Această umbră lo o direcțiune către bolta de viță, și de ce se apropia mai mult, ea lua forme mai distincte. Când fu la o distanță oarecare de ascunzătoarea lui Păturică, acesta deosebi într-însa un june ca de doozecișicinci de ani, cu anteriu de șamalagea morico 123), cu fermenea de croazea pembe 124) încins cu un șal pătlăginiu și legat la cap turcește cu un iaclit 125) în vărgulițe.

El înainta cu pași rari și nesiguri către locul în care se afla dorita inimei sale, fără a se gândi că această întâlnire era să fie cea mai după urmă rază a fericirii lui.

Păturică, care spionase tot ce se petrecea, aștepta acum momentul favorabil ca să se arunce asupra victimei sale. El lăsă pe june să se apropie câtva de bolta de viță; iar când rămăse între dânsul și prada sa o distanță de câțiva pași, zise încet: „Doamne ajută!", și sărind ca o panteră, apucă de piept pe bietul june și începu să strige: „Tâlharii, tâlharii!... Săriți, creștini!... Puneți mâna pe hoț, pe tâlhar!”

Sărmanul june, văzându-se strâns cu vigoare de un braț puternic, mai întâi cercă să se libereze de dânsul, dar neputând, începu a se ruga să-l lase în pace că e om cinstit.

— „Nu, tâlharule, nu te las din ghiarele mele. La spătărie, hoțule, să te învăț eu minte a mai veni să furi orzul din hambarul nostru!"

— „N-am furat nimica, logofete; privește-mă și vezi, am eu caifet l26) de hoț?"

— „He, he? șiretule, nu mă înșeli tu pe mine; știu eu că te-ai înhăitat cu țiganii lui Velcea și jefuiți mahalaua. Eu mănânc pâinea cucoanei Duduchi și nu sufer să o jefuiască niște masalagii127) ca tine! O să te leg bine cot la cot și mâine o să te dau pe mâna zabetului128)”.

Această stratagemă atât de ingenioasă puse pe greacă într-o pozițiune foarte delicată; o făcu în fine să se convingă că Păturică era un demon împelițat; și avea dreptate biata femeie, căci starea lucrurilor era atât de dificilă, încât nu mai putea să facă nimic în favoarea amantului său. Să tacă, nu putea, căci vicleanul ciocoi ar fi dus la spătărie pe junele calemgiu și printr-aceasta s-ar fi dovedit amorul ei cel tainic; să-l libereze, nu putea decât printr-o mărturisire care ar fi făcut pe ciocoi stăpân pe secretele sale. Din aceste doo rele Duduca alese pe cel mai mic. Ea ieși din boltă și arătându-se dinaintea lui Păturică, zise:

— „Ce s-a întâmplat? Ce este acest sgomot?"

— „Să trăiești, milostivă stăpână”, — răspunse ciocoiul, — „am pus mâna pe acest tâlhar, care jefuiește mahalaua întreagă, care ne fură orzul și găinele”.

— „Bravo, Dinule, să trăiești; dar ia să văz și eu pe acest tâlhar”.

Junele înamorat se apropiè de dânsa; iar Păturică, simțind că ei voiesc a vorbi despre ale lor, se depărtă puțin, prefăcându-se că caută o funie ca să lege pe presupusul tâlhar. Greaca observă și această viclenie, dar folosindu-se de dânsa, se apropie de amantul ei și-i zise:

— „De acum înainte totul s-a rupt între noi!...”

— „De ce, sufletul meu?” răspunse calemgiul, cu glas tremurător.

— „Postelnicul a aflat amorul nostru și mi-a trimis pe cel mai afurisit ciocoi din lume, să mă păzească. Tu ești în mâna lui și eu nu pot să te scap decât mărturisind dragostea noastră”.

— „Să-l cumpărăm cu bani”.

— „Ești nebun, Iordache! (ăsta era numele calemgiului). Crezi tu oare că acest sgripțar se va mulțumi cu aceea ce-i vom da noi? Lui îi trebue comori; mândria lui merge până la protipendadă!...”

— „Așa dar, va să zică?...”

— „Nimic nu rămâne, decât să ne despărțim pentru totdeauna”.

— „și crezi că voiu putea trăi fără tine?”

— „Te vei supune la această nevoie pentru asigurarea fericirei mele. Rămâi sănătos și mângâie-te cu alta de pierderea mea”.

Zicând aceste cuvinte, ea chemă pe Dinu și-i zise:

— „Dă drumul acestui flăcău, că-i păcat să-l băgăm în spătărie; iar dacă-l vei mai prinde prin grădină, atunci să faci cu dânsul ce vei voi”.

— „Prea bine, milostivo”. Apoi întorcându-se către calemgiu zise: „Aide, băiete, cată-ți de drum și să nu mai te prind prin grădină că, pe legea mea, te jupoi de viu”.

Sărmanul june privi pe greacă cu ochii plini de lacrimi și luând drumul către fundul grădinii, se făcu nevăzut; iar greaca și Păturică intrară în camerele lor, fără să schimbe nici o vorbă.

CAPITOLUL VIII. Mijlocul de a face foc fără să iasă fum

A doua zi greaca se sculă foarte de dimineață și își făcu toaleta cu îngrijire mult mai mare decât în celelalte zile; după aceea ea cheamă pe țigancă și-i porunci să aducă, doo cafele, doo dulcețe, un ciubuc și o narghelea. Chemă apoi pe Păturică și, după ce rămase cu dânsul, îi făcu semn să șează lângă dânsa pe sofa.

Păturică, deși doria de mult timp să ajungă aci, deși în calitatea sa de om cu multă minte înțelegea pricina care o silia să devie atât de blândă cu dânsul, nu primi totuși să șează.

— „Ci șezi, Dinicule dragă, îi repetă greaca, cu grație”.

— „Vai de mine, cuconiță; cum aș putea să șez lângă milostiva mea stăpână?

— „Tu mi-ai dat să înțeleg că dorești foarte mult de casa mea".

— „Mi-am împlinit datoria și nimic mai mult.

— „Așa este, dar o slujbă ca aceasta cată să fie răsplătită și eu voiu să te răsplătesc; vino dară să lom dulceața și cafeaua împreună".

— „Nu cutez, milostivo”.

Greaca, văzând rezistența ciocoiului, se ridică după sofa și după ce dete o aruncătură de ochi la fereastră, îl lo de mână, îl puse lângă dânsa și, ca să-i insufle mai mult curaj, îi dete cu propria ei mână dulceața și cafeaua.

In timpul cât ținu băutul cafelei, greaca examina cu mult interes trăsăturile feței lui Păturică și rămase foarte mulțumită căci, fie zis între noi, băiatul nu era de loc urît. După ce dar se gândi puțin, fața ei lo un aer dulce și amoros.

Ce se va fi petrecut în inima ei în acele momente, nu știm; judecând însă după cele din afară am putea zice că inima ei nu era stăpânită în acel minut de amor, ci mai cu seamă de temerea de fi respinsă, dacă cumva din nenorocire pasiunea ei n-ar fi intrat în planurile ambițioase ale ciocoiului.

In fine se sculă de pe sofa plină de turburare și ieșind din cameră, zise mai întâi câteva cuvinte servitoarei sale credincioase; apoi se întoarse ținând în mâini o sticlă cu anason de Chio, din care bea numai Postelnicul, și un taler plin cu alune prăjite.

— „Să vedem”, zicea ea, în sine; „va putea el, să-și păstreze acest cumpăt sfieț și rece, când această băutură va aruncă turburarea în mințile și în simțurile lui?” — și puindu-se iarăși pe sofa, într-o pozițiune voluptoasă, turnă licoarea de foc cu mâna ei cea albă și o prezintă cu grație lui Păturică.

— „ține”, zise ea, — „bea acest spirt în sănătatea mea!"

Dinu lo paharul și zise:

— „In sănătatea cocoanei Duducăi, cea mai frumoasă din toate femeile Bucureștiului”.

— „Astea simt lingușiri, ștrengarule!”, răspunse greaca, luând o pozițiune și mai invitătoare.

— „Nu, nici de cum; ba încă dacă voiești să spui adevărul, ești mai frumoasă decât Afrodita din mitologie”.

Greaca turnă încă un pahar și sorbind puțin dintr-însul, îl dete lui Păturică cu mâna tremurândă.

Ciocoiul bând și acest pahar, simți un foc strecurându-se prin tot trupul său și o turburare voluptoasă îi cuprinse mințile! El privi pe Duduca cu o sete de amor nedescriptibilă. Atunci greaca văzându-se sigură de triumf, dete glasului său o intonație și mai dulce și privind pe Dinu cu ochi galeși, îl întrebă:

— „Ia spune-mi, Dinicule dragă, ai iubit tu vreo femeie până acum?”

— „Pe nici una, frumoasa mea stăpână".

— „Nu mă înșeli oare?"

— „Nu zău; nici de cum”.

— „știi tu că eu de mult te iubesc și nu cutezam să-ți spui, căci mă temeam să nu fii vreun berbant; dar fapta ta de astănoapte, dragostea și credința despre care mi-ai dat dovadă, m-a făcut să-mi iau hotărîrea... Vino dar, dragă, în brațele mele! Nu te sfii, Dinule; eu te iubesc căci ești tânăr și frumos, ești plin de foc și de mândrețe”. — Apoi, lăsând să iasă din adâncul pieptului ei un suspin înfocat, se aruncă în brațele ciocoiului și-l strânse cu ardoare pe sânul ei. Gurile lor se lipiră; ochii lor jumătate închiși de delirul pasiunei clipeau din când în când cu scântei de amor și voluptate... Erau beți de fericire!...

Doo ore în urma acestei scene de desfrânată și urâcioasă trădare, Dinu Păturică putea să se laude că a învățat pe dinafară alfabetul norocului. Greaca, asemenea dobândise un complice, cu care să poată mânca în siguranță starea Postelnicului. Numai Postelnicul, sărmanul! el culegea în acele momente roadele oarbei sale încrederi.

CAPITOLUL IX. Confidențele

Trădarea începută cu atâta finețe de Duduca și Păturică, din zi în zi lua aspectul unui amor sentimental. Ciocoiul, cufundat în plăceri, părea că renunțase la orice plan de ambițiune; dar asta era o noo cursă ce el întindea fanarioatei.

ținta lui era să mănânce starea Postelnicului. Greaca avea tot această tendință vicleană, Păturică o simțise din purtarea către dânsul, — dar, ca om cuminte ce era, el vrea s-o aducă în stare a-și declara însăși acea dorință; cu alte cuvinte, el voia să prinză șarpele cu mâna altuia, metod foarte ingenios ce s-a practicat în toți timpii și se va practica până ce acest glob se va preface în cenușă sau se va prăvăli în haos.

Intr-o seară, ei beau cafeaua în camera de culcare. Mai întâi vorbiră de amor, acuzându-se unul pe altul de indiferență; dar această conversație se sfârși foarte curând prin jurăminte de cele ce întrebuințează adesea amanții, că să se poată amăgi mai lesne unii pe alții.

— „Așa, nemulțumitorule", zicea greaca, „tu nu mă iubești cu acea căldură ce așteptam dela un om pentru care am făcut atâtea jertfe. știi tu că fără tine nu mai pot să mai trăiesc? Când lipsești câte un ceas de lângă mine, mi se pare acel timp un an, un veac. Oh! cât eram de liniștită până a nu mă înclina cu tine! Trăiam cu Postelnicul, fără să fiu turburată de nimic”.

— „Liniștește-te, Duducuțo fosmu 129), eu te iubesc mai mult decât orice în lume; să n-am parte de Dumnezeul la care mă închin, să fiu anatema 130). dacă mint”.

— „Lasă, lasă, nu te mai jura, că am simțit eu toate. știu eu pricina care te răcește de mine”.

— „Spune-mi-o, așa să trăiești, că-mi vine să înnebunesc”.

— „Tu mă temi de Postelnicul, și ai dreptate; dar de! ce o să fac?... Nu pot să-l las, căci el mă îngrijește despre toate. Dacă ai avea tu stare să mă ții, chiar acum, în acest ceas, l-aș lăsa”.

— „Ai cuvânt131). Da, te tem, și cum cutezi să ceri dela un om care te iubește, să stea cu sângele liniștit, când vine altul și te sărută chiar pe locul acela unde și-a pus el buzele cu puțin mai înainte, când celălalt te strânge în brațe și doarme cu capul pe pieptul tău? Tu nu știi ce se petrece în inima mea, când te văd în brațele Postelnicului. Toate furiile iadului se grămădesc împrejurul meu și îmi zic: „Injunghie-te sau înjunghie-l”.

In timpul acesta se auzi pe drum un glas frumos, cântând versurile acestea:

Frunză verde ș-o lalea! N-am cuțit că m-aș junghea Văzând ibovnica mea Pe brațele altuia...

Amândoi amanții ascultară cu atențiune patetica melodie în care erau învelite acele versuri, iar ciocoiul exclamă cu un zâmbet neînțeles:

— „Sărmanul Chioftea!”

— „Cine e acel Chioftea!” — întrebă Greaca.

— „Un vătaf de Curte, dela un boier”.

— „și de ce o fi cântând el aceste stihuri întristătoare?”

— „Este amorezat, sărmanul”.

— „După cine?”

— „După amoreaza stăpânului său”.

— „A, a! înțeleg, după frumoasa Despina".

— „Da, după dânsa, care l-a făcut vătaf de curte și calemgiu la Postelnicie”.

Greaca, pricepând simțul acestor vorbe, zise:

— „Ai dreptate. Ea a făcut totul pentru dânsul, și eu, nimic pentru tine”.

— „Nu este vorba de mine”, răspunse Păturică, cu nepăsare.

— „Ei bine, Dinule dragă, îmi cunosc greșala, și încep chiar de astăzi a mi-o îndrepta. Voiu scrie Postelnicului să te facă vătaf de curte în locul lui Gheorghe pe care voiește să-l facă zapciu de streini; dar am altceva să-ți spui, însă cer să fii tainic. Postelnicul e galantom, își cheltuește starea cu craidonii pe la via Brâncoveanului și pe la Cotroceni”.

— „Ei ș-apoi ce iese d-aci?... Lasă-l să și-o cheltuiască cum îi va plăcea!”

— „Așa este, ai dreptate; dar el poate să se amorezeze de alta, sau poate să afle că ne iubim amândoi și să ne oropsească și atunci vom rămânea calici pe drumuri. De ce să nu ne bucurăm noi de averea lui, căci suferim mojiciile și fantaziile lui?... Eu, ca țiitoare și tu ca vătaf de curte, putem în scurt timp, să-l scoatem la silimet132). Ai ce zici?

— „Ce să zic, dragă Duduco. Zic, că Dumnezeu sau dracu ne-a făcut pe unul pentru altul”. Apoi strângând-o în brațe și sărutând-o, zise: „De mâine, iubita mea, să ne punem pe lucru”.

— „Tu-l vei încărca la socoteli".

— Tu-i vei cere șaluri și mătăsării".

— „Tu-i vei specula moșiile”.

— „Tu-i vei cere diamanticale”.

— „și unind jafurile la un loc, ne vom cumpăra moșii și țigani".

— „ș-apoi ne vom cununa, nu este așa, Duducuțo dragă?”

— „Bravo, Dinule, ai ghicit!”

— „Bravo, Duduco!”

— „Pe mâine!”

— „Ia stai puținel; am uitat un lucru”, exclamă greaca, puindu-și degetul la buze spre a și aduce aminte. — „Noo ne mai trebuie un om, ca să ne stoarcă banii grecului, fără de a ne da noi pe față”.

— „Ai dreptate, Duduco”.

— „Cunoști tu, vreunul?”

— „Cunosc, da!...”

— „Cine e? Cum îl cheamă?”.

— „chir Costea Chiorul”.

— „O fi Costea bogasieru dela Sf. Gheorghe

cel Nou”.

— „Tocmai acela”.

— „De minune!”

CAPITOLUL X. chir Costea Chiorul

Ne oprim puțin din povestirea noastră, ca să introducem pe scenă încă un personagiu foarte interesant, care are să joace un rol însemnat în această istorie.

Cei ce cunosc cum era forma orașului București înaintea focului de la 1847, n-au decât să se gândească puțin și-și vor aduce aminte că, mergând drept pe ulița Colții spre Sf. Gheorghe cel Nou, era pe timpii aceia, o piață triunghiulară din care își luau începutul trei ulițe: una ducea spre Bărătie, alta către Hanul lui Filaret133) și cea din urmă se îndrepta spre Pescăria veche din mahalaua Scaunelor. Cea dintâiu era locuită de bogasieri, a doua de cojocari subțiri și groși, iar a treia, acoperită cu scânduri ca bazarele din Stambul, era locuită numai de abagii134) și găitănari.

Pe la 1814, aceste ulițe, ca mai toate celelalte, erau așternute cu scânduri de stejar și aveau pe dedesupt canaluri de lemn pentru scurgerea apelor. A umbla însă pe asemenea poduri era o adevărată tortură, căci uneori ele erau pline de noroiu infectat din cauza necurățirii canalelor, alteori se rupea câte o scândură tocmai când nenorocitul pedestru punea piciorul pe dânsa și, fără veste, el se simțea cufundat în noroiu până la mijloc sau chiar se pomenea cu o mână scrântită sau cu un picior frânt. Să mai adăogăm pe lângă acestea și lipsa de felinare, și abia ne vom putea face o idee despre trista stare în care se aflau ulițele Bucureștilor pe timpii aceia.

În una din acele trei ulițe, locuia un neguțător, căruia din cauza deosebitelor obiecte de vânzare ce ținea în magazinul său, nu-i putem da nici o calificatie definitivă; tot ce putem zice despre dânsul este că făcea parte din toate breslele negustorești, fără ca să plătească patenta la vreuna dinfr-însele, căci dacă stărostia voia să-i dea patenta de bogasier, el nu o primea, zicând că este ciaprazar; iar din această corporație, el scăpa aruncându-se în alta, fără ca nimeni să-l poată dovedi de mincinos.

Acest neguțător, evreu de origină, dar trăit și naturalizat printre fanarioți, se deosebia dintre colegii săi printr-o rară dibăcie întemeiată, din nenorocire, pe un caracter cât se poate de mârșav.

A trimite la ocnă pe un nevinovat sau a fura cu paraua de la marfă, pentru dânsul era tot una; conștiința lui era obișnuită cu tot felul de răutăți, încât cea mai mare nelegiuire nu putea să deștepte în inima sa nici milă nici frica de Dumnezeu.

Ca să ajungă a dobândi stare mare el întrebuințase toate mijloacele putincioase și nu nesocotise câtuși de puțin folosul ce-l putea trage întru aceasta de la femei. Nu era un desfrânat în țară pe a cărui cochetă să nu o cunoască chir Costea. El împrumuta pe toți junii cu bani, luându-le dobânzi nespuse; făcea înlesniri amoroase chiar în casa lui; spiona pe toată lumea și o trăda la spătărie. Toate acestea le făcea sub masca omeniei și a dreptății și suntem încredințați, că dacă biata țara românească ar fi fost și pe atunci un obiect de speculă, chiar pentru oamenii de jos, chir Costea, negreșit, s-ar fi servit și el de cuvintele: patria și libertate, ca să-și sature lăcomia de bani.

Când îi ieșea înainte vre-o femeie cochetă (de care nu era lipsă nici pe atunci), el dintr-o simplă căutătură, înțelegea cu cine are a face și ce profit putea să tragă de la dânsa.

Dacă întreținuta vreunui boier cu trecere la Curte și bogat se oprea cu butca dinaintea prăvăliei sale, el ieșia afară cu capul descoperit și o ameția cu lingușiri de tot felul: — „Bine ai venit, prea cinstită coconiță! Ce mare cinste pentru mine! Cu ce pot să vă slujesc? Am primit acum de curând: mătăsării de Veneția, tulpanuri, panguee, rățele și horbote din Lipsca, fesuri albe de țarigrad, șaluri de Iran135). Am mai primit diamanticale de tot felul: rubine, smaragde și mărgăritare dela cei mai vestiți giuvaergii din Stămbul”. — Apoi întorcându-se către băieții din prăvălie, le zicea: — „Ei, ce ședeți ca niște trântori?... Scoateți tot ce avem mai frumos și puneți dinaintea milostivei cucoane, ca să-și aleagă orice i-o plăcea”

In câteva momente se prefira pe dinaintea cochetei, toate boarfele și falșele diamante ale ingeniosului bogasier, fără ca el să treacă pe vreuna mai jos de un cap d-operă. In fine, cocheta își alegea un inel de diamant, de mărgăritar sau o perniță de odagaciul36) și zicea surâzând:

— „Cât costisește acestea, chir Costeo?”

— „Să fac socoteala, milostivo”.

Apoi luând în mâini obiectele în chestiune, se prefăcea că se gândește la prețul lor și în urmă răspundea cu aer meditativ și serios: — „Pe mine mă ține șapte sute de lei, dar pentru prea cinstitul obraz al panevgheniei tale, le dau tot cu acest preț, căci voi să mă fac om al casei domniei sale. Ce știi! Poate că te voiu rugă și eu de ceva și voi fi ascultat!”

Cocheta numără banii și, luându-și obiectele cumpărate, ieșea din prăvălie, petrecută de curtenitorul bogasier.

Dar finețea lui și-o întrebuințâ mai cu seamă asupra feciorilor de boieri cu stare și asupra acelora despre cari află că peste puțin timp au să ia vreun huzmet gras. Către toți aceștia, el se arăta generos: îi împrumuta cu bani, le împlinea cu repeziciune orice servicii, devenea chiar Mercurul 137) lor fără plată. La toate înșelătoriile însă, de felul acesta, el se ajuta foarte mult cu doo copile ale sale, pe cari le învățase atât de bine în arta prefăcătoriei, în cât ele atrăgeau pe tineri în casa lor întocmai ca niște adevărate sirene.

era foarte curios a vedea cineva pe aceste copile servindu-se de odată cu modestia și cu cochetăria, doo arme așa de opuse una alteia. Când, pentru prima oară, se prezinta vreun tânăr în casa bogasierului, fetele șezând pe câte un scaun cu ochii plecați în jos, simulau o modestie, demnă de sfânta Cecilia138); dar, după ce se informau despre starea și pozițiunea lui și după ce se mai familiarizau cu dânsul, atunci își schimbau rolul: dacă tânărul era sărac sau se introducea în casa bogasierului cu scop de a solicita vreo facere de bine, fetele mai adăogau pe lângă modestie, un fel de mândrie grosolană, care făcea îndată pe solicitator să înțeleagă că n-ar fi rău să se care de acolo și să le lase în pace; când însă tânărul era bogat și darnic, atunci smeritele fiice ale Evei își părăseau curând sfiala cea prefăcută și, devenind cochete în toată puterea cuvântului, primeau cu cea mai destrămată răsfățare glumele, darurile și sărutările junilor libertini.

Pe când fetele întindeau toate aceste curse, ca să amețească pe biata victimă, intră în casă și chir Costea, cu câte o dulamă veche de postav putred, cusută cu fir mincinos, sau vreun alt vestmânt rămas de ani în prăvălia sa și cu un zâmbet plin de viclenie îi zicea: — „Ia privește, cocoane, această dulamă. Ce mai postav! Ce mai sârmă de aur!... Ce mai cusături!... Parcă-i un tifarichiu 139). Ia îmbrac-o, așa să trăești! căci trebuie să-ți șează foarte bine cu dânsa”.

Junele, văzându-se pus între ciocan și nicovală, nu putea face altfel decât a îmbrăcă haina. După ce se termia operațiunea, grecul privea pe tânăr din toate părțile, cu mirare prefăcută strigând: — „Bre!... Ce minune!... Luxăndrițo!... Marghiolițo”!... Ia priviți, tată, pe cuconașu! Nu este așă că seamănă cu o Beizadea? Cât de bine te prinde, coconule! Par-că-i croită pe trupul domniei tale. Ai, să facem un târg din doo vorbe. Eu te iubesc prea mult; nu știu ce ai că m-ai fermecat! Pe mine, mă ține doosprezece mahmudele, dar pentru hatârul domniei tale o dau cu zece140). Ai, să fie de bine!”

Nenorocitul tânăr, deși se vedea tot într-un timp și furat, și batjocorit, câta să primească haina, ca să nu-și strice opiniunea de galantom ce aveau fetele despre dânsul. Scotea dar punga din buzunar și numără cele zece mahmudele cu o nepăsare prefăcută, sau scădea prețul hainei din vreo sumă cu care împrumutase pe grec mai înainte, tot prin astfel de mijloace.

Nu exista casă de boier unde să nu intre chir Costea, sub diferite pretexte; la gastronom se întroducea prin baclavale și dulcețe de țarigrad, pe cari le prezintă pe la zile mari; la tinerele cucoane își deschidea intrarea prin glastre cu flori și alte1 nimicuri femeiești, pe cari le da cu prețul jumătate, ca să poată câștiga mai în urmă înzecit, prin intrigi și servicii de amor.

In fine, păgânul de fanariot făcea tot ce-i sta prin putință; ca să realizeze proverbul țării sale:

„Ap-affe vi tpioț y.ai xXs-tps v- ayiî” 141)

Iată portretul moral al omului ce alesese Dinuși Duduca, spre a le ajuta ca să mănânce starea Postelnicului Andronache.

CAPITOLUL XI. Adevărul e proastă marfă

Postelnicul Andronache, crezându-se asigurat de credința amantei sale prin punerea ei sub paza lui Păturică, își petrecea acum viața în cele mai dulci plăceri ce pot să dea omului pozițiunea, aurul și amorul.

Gelozia, unicul rău ce-l frământase câtva timp, dispăruse cu totul prin bunele știri ce primea despre Duduca și mai cu seamă prin marea afecțiune și înflăcăratul amor de care ea îi da dovezi pe fiecare zi. Unica grijă ce-l preocupă era aceea de a crea norocul credinciosului său servitor, pe care îl orândui mai întâi Sameș la Hătmănie; dar necrezând de ajuns această răsplătire, el rugă pe Caragea de îl onoră cu rangul de Sluger142), pe care mai în urmă îl prefăcu în acel de Pitar143).

Am zis într-unul din capitolele precedente, că din toate slugile casei Postelnicului, numai vătaful de curte străbătuse în adâncul inimii lui Păturică și numai el prevăzuse întunecoasele lui planuri și îl urmărea de aproape, fără să lase a-i scăpa din vedere nici una din faptele sale.

Din ziua, însă, când Postelnicul avu nerozia d-a orândui pe Păturică privighetor asupra faptelor amantei sale, vătaful își îndoi privigherile și află toate câte Păturică voia să le ție ascunse: el descoperi nedemna trădare a ciocoiului și hotărî să denunțe pe trădător, ca să scape pe stăpânul său de nenorocirea în care voia să-l tragă.

Intr-o zi, pe când Postelnicul se afla singur în odaia sa trântit pe sofa și îngânând pe nas un cântec de amor, vătaful se prezintă dinainte-i și, după ce-i făcu temenea până la pământ, îi zise:

— „Cucoane Andronache, să trăiești întru mulți și fericiți ani! Cinci ani sunt acum de când te slujesc cu credință și supunere. Aș dori dar să aflu din gura domniei-tale, dacă te-ai mulțumit de mine ori ba”.

— „Ei bine, sunt mulțumit; ce vrei?”

— „Voiesc, cucoane, să aflu ce părere ai despre mine?".

— „Unde vrei să ajungi prin aceste întrebări?”

— „Voiesc să știu dacă ești mulțumit de mine; aș voi iarăși să știu de mă ai de om cinstit sau mă crezi hoț ori șiret”.

— „Ei bine, ești om cinstit, sunt mulțumit de tine și la ziua mea am să te fac șătrar144)”.

— „Să-ți ajute Dumnezeu, cocoane! ți-am mâncat pâinea și sarea atâta vreme, și voiu să-ți mărturisesc o taină care-mi apasă cugetul:

Grecul, auzind aceste din urmă cuvinte, lo un aer mai serios și ațintind ochii asupra vătafului, zise:

— „Spune-mi ce taină este aceea despre care-mi vorbești?”

— „Iți aduci aminte, cocoane, că acum patru ani ai primit în curtea domniei-tale, un copil trențăros și smerit?”

— „Despre Dinu voiești să vorbești?”

— „Tocmai despre dânsul, cocoane. Pe acest copil sărac domnia-ta l-ai îmbrăcat, l-ai hrănit, i-ai dat locuință, l-ai învățat elinica, întocmai ca pe un grămătic domnesc; apoi l-ai miluit cu huzmet și boierie145). Ei bine, cocoane, ia spune-mi, așa să trăiești, ce părere ai despre dânsul?”.

— „Foarte bună; este băiat cinstit și mă iubește ca pe un tată”.

— „Uite, cocoane, la pontul acesta nu mă unesc cu părerea domniei-tale. Eu, deși sunt un prost pe lângă domnia-ta, dar din ziua când a venit în curtea domniei-tale, mi s-a părut un fățarnic și un șiret de frunte, l-am urmărit pas cu pas crezând că poate sunt amăgit, dar purtarea lui, în loc să risipească bănuelile mele, le întărea și mai mult. Doi ani de fățărnicie fură de ajuns, ca să te facă să-l iei drept omul cel mai cinstit din lume, și să-l orânduești păzitor al cocoanei Duducăi, despre care bănuiai că te înșală”.

— „De unde știi că mă înșală?"

— „Lasă-mă, cocoane, să isprăvesc și vei judecă mai bine, dacă mint sau spui adevărul".

— „Urmează, dar gândește-te că de-mi vei spune minciuni, îți voi da cincizeci de topuze la tălpil46).

— „O mie, milostive, de voi minți".

— „Aide, spune".

— „Pe dată ce Dinu s-a mutat la cocoana Duducă, a început s-o păzească după porunca domniei-tale, însă nu cu socoteala de a-ți spune adevărul și a te scăpă de necinste, ci ca să-l aibă de frică și să facă cu dânsa ce va voi".

— „și ce s-a întâmplat după aceasta?"

— „A prins-o în grădină cu calemgiul despre care o bănuiai și, în loc să-l aducă legat dinaintea domniei-tale, a făcut altceva".

— „Ce-a făcut?... Spune și gândește-te la cele cincizeci de topuze".

— „S-a unit cu greaca, care s-a dat la dragoste cu dânsul, ca să-ți mănânce mai lesne averea și astăzi, pe când domnia-ta te silești să-l scoți la obraze, el te necinstește și-ti mănâncă și averea".

— „și cu ce dovezi poți tu să sprijinești aceste pâri”.

— „Cu nici o dovadă, afară de cinstea mea, căci ei, șireții, au luat măsuri, ca să nu lase nici o urmă despre nelegiuirea lor".

Postelnicul, luând tot ce auzise drept minciuni și pâri născute din gelozie, încruntă figura și cu un gest de mânie și o gravitate cu totul otomană, zise bietului vătaf:

— „Afară, mișelule, să nu-ți mai calce piciorul prin curtea mea, că-ți voi înmuia spatele cu bătaia!”

Pe când vătaful ieșea pe ușă desperat că și-a compromis viitorul, fără cel puțin să scape pe stăpânu-său de nenorocire și de dezonoare, o butcă cu cai albi intră în curtea Postelnicului și din-tr-însa ieși o femeie învăluită, care se sui pe scări cu cea mai mare iuțeală.

Această femee era Duduca. Ea simțise de mult că vătaful o spionează, și printr-o coincidență, norocită pentru dânsa, ea avuse chiar atunci ideea de a veni la Postelnicul, ca să preîntâmpine furtuna ce bănuia că poate să se ridice asupra capului ei.

Cum intră în casă, își scoase maloteaua147) sa blănită cu samur și, ridicând vălul depe obraz, lăsă să se vază acele frumuseți încântătoare cari răpise atâtea inimi. era însă în trăsurile feței ei ceva care dovedea o agitațiune interioară foarte mare. Postelnicul simți aceasta și, prevăzând chiar din neașteptata ei venire că o să se întâmple ceva, o privi cu amor și îi zise:

—„Vino lângă mine, îngerul meu, lumina ochilor mei”.

Greaca răspunse printr-un suspin, dar nu se mișcă de loc.

— „Ce ai, Duducuțo?... Tu oftezi”.

— „N-am nimic”.

— „Aceasta nu se poate, sufletul meu; spune de ce ești tristă? Iți lipsește ceva? Te-a supărat cineva? Spune”.

Greaca începu să plângă și înecată de suspine, îi zise:

— „Am venit să-ți spun că de astăzi înainte nu mai sunt amoreaza domniei-tale; mă duc la călugărie!”

— „și de ce, inima mea?” adaose Postelnicul cu mirare.

— „știi domnia-ta prea bine!”

— „Să n-am parte de ochii mei, dacă știu ceva".

— „Când ai venit întâia oară la mine, și mi-ai spus că mă iubești, mi-ai zis că o să mă iei de soție și o să mă faci să gust toate plăcerile lumii; iar acum, după ce m-ai făcut să jertfesc toate gusturile vieții mele pentru domnia-ta, îți bați joc de mine ca de o țigancă”.

— „Eu îmi bat joc de tine? Ești nebună, Duduco”.

— „Tot ce am zis este adevărat. și care luare în râs poate fi mai mare decât aceia de a nu te încrede în mine? Ce bănuieli ți-am dat eu, de când trăim împreună, ca să-ți poți îndrepta asprimea ce de doi ani întrebuințezi asupră-mi?”

— „Ce asprime! Ce nedreptăți sunt acelea despre care-mi vorbești?”

— „Ajungem la fățărnicie, arhon Postelnice. Dar ce cruzime poate fi mai mare decât aceea de a bănui cinstea unei femei ce ți s-a dat cu cea mai mare dragoste și a mă pune sub paza unui nelegiuit care mă omoară cu nesuferitele lui privegheri. Eu nu mai sunt volnică să-mi descopăr nici una din cele mai nevinovate plăceri femeiești; de ies puțin prin grădină, ca să gonesc urîtul singurătății, ciocoiul domniei-tale mă urmărește pe furiș; de cânt câte ceva ca să mă desfătez, el ațintează la mine niște ochi plini de venin, prin care pare c-ar voi să-mi zică: — Tu iubești pe altul și pentru dânsul cânți, iar nu pentru stăpânu-meu". — Nelegiuitul mă urmărește în tot locul, până chiar și în sfânta biserică, unde mă duc să-mi vărs focul suferințelor și să cer întărirea de care am trebuință, ca să pot răbda toate chinurile lui”.

— „Acestea sunt năluciri. Păturică este un băiat cum se cade, și chiar de va fi cutezat să te privegheze, îți jur pe Dumnezeu că nu cunosc nimic din câte îmi spui și ca să-ți dau o dovadă și mai mare despre aceasta, îți făgăduiesc că-l voi dojeni cu asprime”.

— „Nu mă mulțumesc cu atât. Cer ca să-l scoți chiar astăzi din casa mea, sau părăsesc acea casă care s-a făcut o temniță pentru mine. Acesta este singurul mijloc de a mai viețui împreună. Primești sau nu?”

Postelnicul, fiind orbit de această sirenă amăgitoare, nu putu să reziste la teribilul asalt, ci îi zise surâzând:

— „Aide, de! Fie după voia domniei-tale, Duducuțo; vino în brațele mele, să te sărut”.

Greaca căzu pe pieptul lui și brațele ei fine se împleticiră de corpul cel robust al fanariotului, întocmai precum se împletecește edera pe un stejar vârtos; buzele lor se împreunară și rămaseră câteva momente într-un extaz febril. Pentru Postelnicul Andronache, ce era orbit cu totul de amorul Duducăi, aceste momente erau o fericire nespusă, căci se încredința din nou,despre fidelitatea amantei sale. Pentru iscusita greacă însă, aceste sărutări înfocate erau numai o cursă prin care-și înlesnea mijloacele de a amăgi mai tare și mai bine pe acela ce voia să exploateze.

Doo ore în urma acestei scene de ipocrizie și nerușinare, Dinu Păturică complicele Duducăi, ieșea din casa ei cu zâmbetul fericirei pe buze, căci devenise vătaf de curte al Postelnicului. Ceea ce avea acum de făcut, era răpirea definitivă a stării făcătorului său de bine.

CAPITOLUL XII. Una la mână!

Dinu Păturică, cum se instală în postul de vătaf, pe care îl dorise atât de mult, chemă pe toate slugile curții și le ținu un cuvânt prin care le făcu cunoscut că în timpul fostului mai înainte vătaf se făcuse mare risipă în curtea stăpânului său și că el nu va suferi să se urmeze și în timpul său, asemenea fapte: „Voi pedepsi", — zicea el, — fără milă pe toți aceia ce vor cuteza să înșele pe boierul, măcar cu o para". — Apoi, după aceea, numără păsările din curte, coti buțile cu vin, lo cheile pivniței din mâna chelarului și pe ale cămării din mâna jupânesei, scoase pe sofragiu și pe stolnic, sub cuvânt de mâncătorie și puse în locul lor pe alții aleși de dânsul după sprânceană.

Aceste aspre măsuri ajunseră la urechea Postelnicului și el se bucură foarte mult, căci găsise după părerea lui, un om cinstit, ca să-l scape de ruina către care mergea cu pași repezi; nu știa însă că acel om, în care se încredea atât de mult, era cel mai fin dintre toți hoții, și că măsurile lui economice nu erau decât o cursă întinsă prin care voia să-l adoarmă, ca să-i poată mâncă averea mai lesne.

După ce Păturică făcu tot ce putu ca să-și dea aer de om cinstit și cu durere de inimă de averea stăpânului său, el se înfățișă dinaintea lui și îi dete socoteala de toate măsurile ce luase.

Grecul ascultă cu bucurie toate proiectele de economie ce-i înfățișă ciocoiul; apoi exclamă cu o mulțumire învederată:

— „Bravo, Dinule! aferim, copilul meu! Cum îngrijești tu de averea mea, așa să îngrijească Dumnezeu de tine".

Aceste binecuvântări de al căror înțeles echivoc un om cu frica lui Dumnezeu s-ar fi înspăimântat, nu făcură nici o impresiune în inima ciocoiului; el plecă capul în jos spre semn de mulțumire și zise:

— „Stăpâne, tot ce am făcut pentru domnia-ta, nu este decât un mic semn de mulțumire pentru multele faceri de bine ce ai săvârșit asupra nevrednicului tău rob.—Alta mai am să spui Panevgheniei tale".

— „Spune, Dinule: să vedem”.

— „Domnia-ta ai moșii, vii, livezi de pomi, heleștaie și zalhanale148)”.

— „Așa, precum zici; am din toate acestea”.

- „Ei bine! stăpâne. Trebue să facem cercetare pe la toate aceste acareturi, căci poate să fie călcate de vecini; poate că arendașii taie pădurile, strică livezile de pomi, lasă morile și hanurile în neîngrijire și, bine vezi domnia-ta, acestea aduc dărăpănarea stărei măriei tale. Trebuie dar să trimiți un om credincios să cerceteze și să-ți aducă știință lămurită despre toate acestea.

— „Ai dreptate, Dinule, și iată, îți poruncesc ca chiar de mâine să pui în lucrare această cercetare”.

Conversațiunea aceasta se întrerupse prin venirea Postelnicului Vlahuți, ca să invite pe Fanariot la masa ce dădea trimisului împărătesc in pricina haraciului.

A doua zi, pe la șeapte ore de dimineață, un tînăr îmbrăcat cu haine arnăuțești, foarte galante, și însoțit de doozecișicinci idiclii, sub comunda marelui Satârgi-Bașa al Cămărășiei, străbateau întinsa pădure a Vlăsiei.

era pe la mijlocul lui Maiu; aerul dulce al dimi-neții, îmbălsămat de mirosul florilor sălbatice și de acel parfum răcoros al frunzelor de curând crescute, răspândea peste tot o suflare învitătoare; păsărelele săltând prin crengi, cântau acele mii de melodii sublime, care inspiră în inima omului și melancolie, și plăcere.

Pe când călătorii își urmau drumul în tăcere, deodată se auzi ieșind dintre desișul pădurii o voce care cântă cu multă expresiune o melodie întristătoare și eroică.

Când cortegiul ajunse destul de aproape spre a deosebi cuvintele cântărețului, el se opri de sine-și, ca să poată asculta această baladă caracteristică pentru timpii de atunci:

„Frunză verde de secară, Nu mai e dreptate-n țară, De dai jalbă la domnie, Te trezești la Spătărie și d-acolo la Divan De-ți pierzi vremea câte-un an. Frunză verde de molotru, Dacă astăzi sunt în codru, Cu pistol la cingătoare, și cu flinta pe spinare, De ce nu mă-ntrebi, creștine, Să-ți spui focul ce-arde-n mine? Am avut mamă și tată, Casă mare 'ndestulată, Zece vite în coșar și parale 'n buzunar, Dar Grecul afurisit Tot ce-am avut mi-a răpit; Părinți, nevastă, copii; Nu mai sunt între cei vii. Numai mi-a rămas pe lume Decât eu și ce-i pe mine. Frunză verde iasomie, Aideți, frați, la haiducie, Să scăpăm de lighioi De cochinți149) și de ciocoi".

Simțul acestor versuri și mai cu seamă focul cu care erau cântate, făcu o urîtă impresiune în inima călătorilor, dar mai ales junele ce părea a fi stăpânul, se gândi puțin, apoi țintind ochii asupra lui Satârgi-Bașa, îi zise:

— „Ce zici tu, Radule, despre acest cântec?... N-ar fi bine să pregătim armele"?

— „Armele!... și de ce?"

—„Auzi colo, de ce? Par-că,ai uitat că suntem în Vlăs a, în cuibul tuturor tâlharilor?"

— „Așa e, cocoane Dinule, dar tot e mai bine să ne căutăm de drum și să lăsăm pe bieții creștini în pace să-și verse focul ce le arde inima, că mult sunt amărîți sărmanii?"

— „Dar dacă vor fi hoți și vor năvăli asupra noastră?"

— „N-aveți grijă, cocoane Dinule; îi cunosc eu".

— „Ai zis că-i cunoști?"

— „Da; am zis".

— „și de unde-i cunoști?"

—„Când eram nefer la Spătărie, am văzut pe căpitanul lor venind la Spătarul".

— „La Spătarul?... și ce căuta la Spătarul un căpitan de hoți?" — adăogă Păturică, cu aer de mirare prefăcută.

— „Venise să-și prenoiască huzmetul de hoție".

— „Dar asta nu e de crezut, Radule!”ea

— „Voiești să te încredințezi că-i adevărat?"

— „Da, voiesc".

Satârgi-Bașa scoase un flueraș de pământ dela cingătoare, și puindu-l în gură, făcu să iasă din-tr insui câteva sunete ascuțite. Nu trecu mult și suita călătorilor fu înconjurată de vreo câțiva flăcăi scurți de stat, vânoși și înarmați până la dinți.

—„Bine-ați venit sănătoși, flăcăi!” — zise Satârgi-Bașa, răsucindu-și mustața cea lungă, și zâmbind.

— „Bine v-am găsit, boieri dumneavoastră!”— răspunseră tâlharii.

— „Unde este Gheorghe?”

— „Care Gheorghe?”

— „Căpitanul vostru!”

— „A! a! Căpitanul... s-a dus cu câțiva feciori

să calce pe Mărgineanu”.

— „Pe părintele Arhimandritul?”

— „Da, boierule, pe dânsul că-i gras la ceafă”.

— „Dar bine, măi, nu-i păcat?”

— „Păcat?... Dar el se gândește oare la păcat când ține șeapte, opt țiitoare în casă și când nenorocește pe tot anul câte doozeci, treizeci de fete?”

— „Ce spui, măi băiete; le face el toate acestea?

—„și mai mari decât acestea, boieri dumneavoastră; bate pe bieții români din satele mănăstirii, le ia și cenușa din vatră, îi spânzură de picioare și le dă fum ca la vulpi, apoi arătându-le gârbaciul cu doosprezece sfârcuri de plumb, le zice: - „Scoate bani, afurisit țăran, că-ți crap pielea cu gârbaciul acesta”. Sărmanul țăran răspunde: —„N-am, părințele, iartă-mă, și Dumnezeu să-ți ierte păcatele”. „Nu știu eu fleacuri d-astea; acești bani sunt ai Sfântului munte; plătește ori te omor ca pe un dobitoc”,—

— „Bre!... Dar nelegiuit mai este!”

„Nevoie mare, cocoane. Mai deunăzi s-a sculat satul Telega și s-a dus la dânsul cu oușoare, cu puișori de găină, cu untișor, de! ca creștinul, ca să-l roage să le facă o bisericuță în sat, să aibă și ei biet, unde să-și îngroape morții și să-și boteze copiii. Ei, bine! boieri dumneavoastră, știți ce le-a făcut?... După ce le-a luat plocoanele, i-a dat afară din casă cu înjurături. Bieții săteni au băgat jalbă la Domnie, dar el e aflat și cu marafeturile și drăciile lui i-a pus pe toți la închisoare, de li se prăpădesc bucatele pe câmp".

— „Ia să lăsăm astea la o parte", zise Satârgi-Bașa „și spune-mi cum vă merg treburile? V-ați dres cu Spătăria?"

— „Mai alaltăeri am dat Spătarului doozeci de pungi de bani150”.

Satârgi-Bașa se apropie de Dinu Păturică și-i zise încetinel:

— „Te mai îndoești, cocoane?"

— „Ai dreptate", răspunse Păturică, cu un aer prefăcut; „dar ascultă, măi Radule; de și te văz că ești bine cunoscut cu acești oameni, eu însă drept să-ți spui, nu prea mă simt la siguranță aici. Spune-le ce l-ei spune, ca să ne lase să mergem mai curând înainte".

— „N-ai nici o teamă, cocoane; ți-am spus că am fost nefer la Spătărie și n-or fi ei nebuni să se lege de oameni, când îi văd cu mine. Ei! din câte i-am scăpat eu! Ia, întreabă-i numai, să-ți spuie: ar mai fi astăzi vreunul din ei nepus în teapă; de n-ar ști să se poarte cu oamenii stăpânirii? Mai bine decât să- fugim d-aici ca niște nemernici și să ne facem de rușinea lumii, ia să descălecăm și să ne facem frumos conacul de amiazi,aci, pe verdeață, la umbră, să punem pe flăcăii aceștia să ne gătească o masă cum se cade, căci negreșit drumul trebue să te fi secat și pe dumneata la inimă”.

— „Bine, adăogă Păturică, asigurat acum prin cuvintele voinicului Satârgi-Bașa; „dar ce să mâncăm, căci, dacă e vorba de mâncare aș mâncă și eu bucuros”.

— „Hei! dacă e așa, lasă-mă pe mine; o să te fac să mănânci un miel fript hoțește”.

— „Ba zău!... și ce fel frig hoții mieii?”

— „Ce-ți pasă domniei-tale! Ia să vezi: îți făgăduiesc o friptură, care să întreacă toate chiabapurile 151) de la masa lui Vodă”.

Zicând aceste vorbe, se întoarse către idiclii și alegând pe doi mai chipeși și mai voinici le zise:

— „Mă, luați pitacul acesta, duceți-vă cu dânsul la cel dintâi sat ce veți întâlni și cereți să vă dea cinci miei grași, unt proaspăt, oo și vreo pa-tru-cinci vedre de vin, și dacă v-o cere bani, spuneți-le că toate acestea sunt pentru gătirea conacului isprăvnicesc; dacă nu v-o crede, arătați-le pitacul; iar dacă și după aceea se vor împotrivi, muiați-le spinarea cu muchiile iataganelor152)”.

— „Foarte bine, stăpâne”.

Idiclii plecară și Satârgi-Bașa întorcându-se către hoți, le zise:

— „Băieți! Cuconu Dinu Păturică, omul Marelui Postelnic Andronache Tuzluc, voiește să ospăteze la voi. Cu ce puteți să ne slujiți?”

— „Deocamdată n-avem nimic, dar așteptăm să ne sosească acum dela Ploești, de toate”.

— „Ei, dacă e așa, până atunci, odihniți-vă și voi pe la colnicele voastre".

Hoții înaintară în pădure, iar Dinu și comandantul idicliilor așternură un covor de țarigrad sub un păr sălbatic, și aprinzându-și ciubucele, se trântiră la umbră, ca să se odihnească.

Nu trecu mult timp și idiclii sosiră încărcați cu provizii de ajuns pentru un regiment de soldați.

Hoții ieșiră din pădure, junghiară într-o clipă toții mieii, le scoaseră pântecele și cosându-i iar la loc cu pielea pe dânșii, intrară în pădure și răscolind cu niște pari un jăratec compus din curpeni din viță sălbatecă, în care inchisiția ar fi putut să arză o sută de eretici, îngropară într-însul pe toți mieii.

Dinu, neînțelegând nimic din acest mod nou de a face fripturi, privea cu uimire pe acești bucătari improvizați, cari, prin figurile lor posomorîte și prin mișcările ce făceau, semănau întocmai cu demonii iadului, cari torturează sufletele condamnaților.

In timpul acesta, o altă grupă de tâlhari întindea pe iarba verde o masă de pânză; alții făceau mămăligă; câțiva coceau oo și curățau cepe și usturoi verde, pe care le așezau pe la locurile unde aveau să șează oaspeții.

Pe când toată ceata tâlharilor se ocupa cu pregătirea acestui ospăț original, se auzi un ipocnet ca al unei bombe ce iese dintr-un tun. Păturică făcu o mișcare repede și convulsivă iar șeful tâlharilor, acel om cu care conversase mai 'nainte, văzându-l speriat îi zise zâmbind:

— „Ce, cocoane, te-ai speriat?”.

— „Ba nu, dar... ia spune-mi de unde vine acest sunet?”

— „Acest sunet va să zică, cocoane, c-a venit timpul să vă puneți la masă”.

— „Nu înțeleg nimic”.

— „Privește!” — îi zise, arătându-i doi tâlhari ce scosese un miel din mormântul de flacări și îl udau cu un fel de salță153) compusă din vin amestecat cu usturoi pisat și cu sare. — „Pocnetul care te-a speriat venea dela acest miel”.

— „și de ce a pocnit mielul, frățioare?”

— „Fiindcă s-a fript de ajuns”. ea

— „Dar ce mai fac acei doi voinici, cu dânsul?

— „Il stropesc cu vin și-l înfășură în pânză, ca să nu iasă mirosul cel frumos”.

Conversațiunea lor fu întreruptă de alte pocnete, ce urmară unul după altul. Tâlharul aruncă un ochi cercetător împrejurul său apoi strigă:

— „Gata, băeți?"

— „Gata, căpitane”.

— „Poftiți la masă, boieri!” — zise căpitanul lui Păturică și lui Satârgi-Bașa”.

Ei făcură un semn de primire și înaintară către masă.

Căpitanul chemă pe ajutorul său și-i șopti câteva cuvinte, iar după aceea se puse la masă și după ce rupse mielul cu mâinile în mici bucăți și puse plosca pe masă, el zise:

— „Ospătați, boieri dumneavoastră, și iertați-ne dacă n-am putut să vă slujim mai bine”.

Oaspeții tâlharului puseră mâna pe câte o bucată de miel și începură a mâncă cu o poftă nedescriptibilă, adăogând din timp în timp câte o căpățână de ceapă sau de usturoi verde, și bând vrn de Cernătești.

— „Ei, boieri, cuim vi se pare friptura noastră?” întrebă tâlharul.

— „De minune, căpitane; dar ia spune-mi cum se numește felul acesta de friptură?”

— „Miel năbușit, boieri dumneavoastră; miel fript hoțește”.

— „Să trăiască întru mulți ani născocitorul mielului năbușit!” răspunseră deodată Păturică și Satârgi-Bașa, cu gurile pline de delicioasa friptură.

După felul acesta de bucate, se puse pe masă unt proaspăt cu mămăligă și oo coapte. Oaspeții noștri mâncară și dintr-acestea cu mare poftă apoi se sculară dela masă și după ce mulțumiră căpitanului, încălecară și-și urmară drumul înnainte.

Moșia Răsucită, punctul principal al călătoriei lui Păturică, era trei poștii departe de București, și el nu făcuse nici drumul jumătate; temându-se dar ca să nu-l apuce noaptea în pădure, grăbi mult călătoria și ajunse în sat pe la asfințitul soarelui.

Pe dată ce se așeză în casele boierești, trimise pe isprăvnicei să cheme satul, ca să cerceteze despre asupririle ce cearcă din partea arendașului.

A doua zi, pe la revărsatul zorilor, curtea caselor boierești era plină de săteni de toată vârsta; unii țineau în mână pui de găină, alții câte o strachină cu oo sau câte o oală cu unt. Toți aceștia veniseră să reclame în contra arendașului și nu așteptau decât scularea lui Păturică.

Nu trecu mult timp, și ciocoiul se arătă mulțimii îmbrăcat în haine arnăuțești muiate în fir și cu un aer măreț. El se așeză pe un scaun, ceru cafea și ciubuc, iar după ce-și făcu tabietul, aruncă o privire severă și observatoare asupra țăranilor, apoi zise cu un accent plin de îngâmfare: — „Creștini buni, Măria sa, Postelnicul Andronache Tuzluc, stăpânul nostru al tuturor, m-a trimis aci, ca să ascult plângerile voastre și să vă dau dreptate, de veți avea; spuneți dar toate păsurile voastre fără cea mai mică temere. Iată că vă ascult”.

țăranii deferă mai întâi plocoanele în mânq idicliilor; apoi, după ce se scărpinară în cap și frământară căciulile în mâini câtva timp, începură a se jelui care de care mai mult, și toți de o dată în chipul următor:

„Să trăiești conașule! bine că te-a adus Dumnezeu, la noi, să vezi și să crezi urgia în care am căzut; ne-a sărăcit, cocoane, hoțul de grec; ne-a lăsat în sapă de lemn. — „Mie mi-a luat boii și vaca, sărac de maica mea! pentru un iuzluc154) de șeaptezeci de parale”. — „Pe mine m-a împrumutat cu doo banițe de mălai, și sunt trei ani de când tot i le plătesc, păcătosul de mine, și când gândeam că am scăpat de dânsul, m-am pomenit că-mi dejugă boii dela plug și mi-i vinde de m-a lăsat sărac lipit”. — „Mie mi-a necinstit fata cu sila, bătând-o până și-a ieșit din minți”. — „Pe mine m-a înjugat la carul cu lemne, ca p-o vită, cuconașule”.

„Pe mine m-a spânzurat cu capul în jos, și mi-a dat fum de ardei, și nu m-a lăsat până nu i-am dat răvaș că-i sunt dator treizeci de lei”. — „Mare năpaste a căzut pe capul nostru, cuconașule!... strigară mai mulți deodată, — „o să ne ducem în lume, căci Dumnezeu a luat dreptatea de pe pământ; arendașul ne jefuește, zapciul ne jupoaie de piei, gazda de județ și ispravnicii ne ung cu miere și ne leagă de copaci, de ne mănâncă muștele și țânțarii!...

— „Dar bine, buni creștini! de ce n-ați venit să-mi spuneți mie toate acestea?” — răspunse Dinu, cu aer de compătimire.

— „N-am îndrăznit, cuconașule. Odată-n viața noastră am băgat jalbă la Măria Sa și în loc să ne facă dreptate, ne-am pomenit cu o ceată de arnăuți, cari ne-au rupt oasele. Nu știm ce o să ne facem; o să trecem în țara turcească; încailea să ne omoare păgânii, decât creștinii, cari se închină tot la o cruce cu noi”.

In această mulțime de jăluitori erau vreo patru țărani, cari se băteau cu pumnii în piept, își smulgeau părul din cap și sărutau fruntea imineilor lui Păturică. Acești jăluitori exagerați aveau niște fizionomii de adevărați hoțomani. Dinu îi observă și tăcu; iar după ce concediă gloata de săteni, cu făgăduieli mincinoase, făcu un semn isprăvnicelului.

Isprăvnicelul se apropiè de dânsul, ținând căciula în mâini.

— „Să-mi aduci mai pe urmă p-acei patru jeluitori, cari se văitau mai tare, auzitu-m-ai?”

— „Am auzit, cocoane”.

— „Du-te acum de chiamă pe arendaș”.

— „Să trăiești, cocoane; este dus la târg”.

— „și când vine îndărăt?”

— „Pe la chindiil55), cocoane”.

— „Bine”.

Câteva ore în urma scenelor de mai sus, Păturică ședea pe sofa cu picioarele încrucișate ca un osmanliu, și fuma dintr-un ciubuc, dulcea și parfumata plantă arabică numită gebel 156), având dinaintea sa pe cei patru țărani jeluitori.

După ce lăsă să iasă din pieptul său un nor gros de fum, ce se înălță către tavanul camerii, formând o mulțime de grupe bizare, el privi cu atențiune pe țărani, și le zise:

— „Ei bine, băieți, acum suntem singuri. Dumnezeu stă de față; ia spuneți-mi, de când a venit acest arendaș pe moșie, cum merg pădurile, hanul, morile, cârciumile? Sunt în stare bună sau nu?”

— „S-a făcut mare firoseală157), cocoane; pădurea cea mare cu copacii ca butea de groși, a vândut-o și a ars-o la facere de rachiu; iar acum a rămas numai o opritură în care nu găsești decât pari și nuiele. Hanul s-a dărâmat de tot, și ploo într-însul; cârciumile, asemenea. Din heleșteu scoate pe fiecare săptămână câte un car de pește și-l trimite la târg, la Ploiești”.

— „Sunt adevărate toate acestea?”

— „Uite, cocoane, cum te văd și cum mă vezi”.

Ciocoiul chemă un idicliu și porunci să-i gătească calul; apoi încălecând, lo cu sine pe țărani, împreună cu isprăvnicelul și doi slujitori, și plecă să facă cercetare. Se duse mai întâi la han și-l găsi în proastă stare, vizită cârciumile și morile și le găsi tot asemenea; apoi intră în pădure și găsind-o în adevăr cu totul stricată, se întoarse acasă și făcu foaie de ispașel58) iscălită de preoți și fruntașii satului.

Pe când se petreceau acestea în casa boerească, arendașul se întorsese dela târg și se informase despre aspra cercetare făcută în lipsă-i; el era coprins de frică, căci toate abuzurile despre care vorbirăm erau în adevăr săvârșite de dânsul.

Așteptă dar până ce rămase Păturică singur; apoi intră în odaie, și printr-un compliment demn de un pașă cu trei tuiuri 159), felicită pe ciocoi de bună venire.

Ciocoiul îl primi cu un aer foarte sever și fără să-l poftească să șează sau să-i răspundă la compliment, îi zise:

— „Bune sunt astea, chir Cristodore? (acesta era numele arendașului). Astfel îți păzești domnia-ta legăturile zapisului de arenduire?”

— „Da ce am greșit, coane Dinule, de te-ai supărat pe mine?”

— „Mă mai întrebi încă, ce ai greșit? Privește”.

Arendașul citi foile de ispașă1 și se înspăimântă de mărimea sumelor ce vazu într-însele.

Ciocoiul, observând îngrozirea ce pricinuise arendașului, îi zise mai liniștit:

— „Eu n-am ce să-ți fac, trebuie în doozeciși-patru de ciasuri să-mi răspunzi suma cuprinsă în ispașe, căci am' poruncă să-ți puiu bumbașir 160), doo ortale161) de slujitori. Rămâne la domnia-ta, să-ți alegi din doo una: or să plătești de bunăvoie, sau prin silă”.

— „Dar bine, cocoane Dinule, mă lași sărac pe drumuri”.

— „Nu voiu să știu nimic despre aceasta. Plătește banii cu binele sau fac pitac la isprăvnicie și-ți pui în spinare o sută de slujitori... înțelegi românește?”

Grecul plecă capul în jos, și după ce se gândi câtva timp, zise:

— „Să facem cum e bine, cucoane, că e păcat de Dumnezeu să mă dai pe mâna zabetului”.

— „Dinu, care voia să ajungă la această concluwiune, privi pe grec cu un fel de mirare, apoi îi mai zise:

— „Fie cum zici. Ispașa se ridică la o sută de pungi de bani. Cât dai dintr-această sumă?”

— „Doozeci de pungi, cocoane”.

— „Este puțin, foarte puțin. Nu primesc”.

— „Fie treizeci, să nu mai fie vorbă”.

— „Mai jos de cincizeci nu primesc nici o lăscaie. Te mulțumești, or fac pitacul?”

— „Haide, fie!” — răspunse grecul, scoțând din sân o pungă verde, lungă de doi coți, și desnodând-o cu acea întristare ce simt amanții, când se despart de iubitele lor. Numără cele cincizeci pungi de bani în mahmudele, dodecari, funduci și rubiele; apoi, după ce salută pe ciocoi, ieși din casă oftând și jurându-se pe toți sfinții, că va scoate acei bani îndoiți din pielea bieților săteni.

A doua zi Păturică plecă din moșia Răsucită la celelalte moșii ale stăpânului său și după ce făcu pe la toate-câte o cercetare de felul celei descrise mai sus, se întoarse la București cu doo sute pungi de bani, pe care le puse deocamdată pe fundul sipetului, zicându-și în sine cu o nespusă bucurie:

„Doamne-ajută!... Una la mână”.

CAPITOLUL XIII. Ce dai să te fac ispravnic?

Vestea despre influența ce din zi în zi dobândea Postelnicul Andronache la curtea lui Caragea, se răspândise atât de mult încât mai toți cei ce voiau să dobândească vreo funcțiune publică, nemeritată, sau vreun alt favor de la Domnie, se îndreptau către casa a tot putintelui fanariot și prin dare de bani își împlineau dorința.

Cată să spunem, că în timpii aceia, ca în toți timpii, jafurile și mâncătoriile nu se făceau așa, d-adreptul. Dela Domn' până la zapciu, toți, pe atunci furau cu mijloace delicate și cu o iscusințăatât de mare, încât hoțul își asigura inviolabilitatea și nu se expunea la umilire.

Ca să ajungă aci, toți slujbașii mari și mici. își aveau prepelicarii lor, cari căutau vânatul și-l aduceau înaintea vânătorului ca să-l jumulească.

Postelnicul Andronache, care făcea totul pentru interes, nu crezu de cuviință a lăsa o asemenea frumoasă ocaziune fără a se folosi de dânsa; el, dar, iniția pe Păturică,în acest nou fel de hoție și din acea zi nimeni nu mai dobândi favorurile curții, decât prin mijlocirea Postelnicului, sau mai bine, printr-a lui Păturică, care câștiga dela fiecare treabă împlinită de doo ori mai mult decât stăpânul său.

Intr-o zi se prezintă dinaintea lui un funcționar scos de mult timp din slujbă. După ce acest din urmă îi făcu o mulțime de complimente, ciocoiul îi zise să șează și porunci să-i dea dulceață și cafeal62).

Cât ținu acest tratament oriental, Dinu se ocupa cu mustățile sale cele negre, pe cari le răsucea și le netezea cu multă grație; iar după ce veni cafegiul și lo feligeanul din mâna funcționarului, Dinu zise cu o delicateță prefăcută:

— „Ce întâmplare fericită te aduce la mine, arhon Medelnicer?”163)

— „Nevoia, cocoane Dinule, și nimic mai mult".

— „Nevoia? Domnia-ta să ai nevoie de un om ca mine? Mi-se pare curios!...”

— „Nicidecum, cocoane Dinule. Omul nu știe de azi până mâine și de multe ori vine vremea de ai trebuință chiar și de un țigan. Astfel vine vorba, dar te rog să nu fie cu supărare".

—„Ferească Dumnezeu, bei-mu 164),—zise Dinu silindu-se a ascunde reaua impresiune ce-i făcuse mușcatoarea sentință a funcționarului.

— „Vrei dar să afli nevoia care m-a adus în casa domniei-tale?”

— „Da, și a te sluji cu ce-mi va sta prin putință”.

— „Ascultă-mă, dar”.

— „Gata la poruncă, bei-mu".

— „ Părinții mei au fost boieri mari din Craiova, ba încă moșul meu a fost Caimacam165) în acel oraș mult timp; tatăl meu, fiind om cu frica lui Dumnezeu și cu milă de țară, văzând nelegiuirile și despoierile ce făceau Domnii Greci, s-a tras la moșie și trăia acolo o viață liniștită; dar, ori că mișeii de Greci l-au bănuit de răsvrătitor, sau că așa a fost scris, știu numai că ne-am pomenit într-o zi cu doo sute de Pazvantlâi166)că-l înconjoară de toate părțile, iar câțiva se suiră la tată-meu, ca să-l omoare. Bietul bătrân, Dumnezeu să-l ierte! simțind gândul năvălitorilor, a înarmat toate slugile și s-a gătit de împotrivire.

Pazvantlâii, văzând această pregătire, s-au înfuriat și mai mult și au năvălit asupra tatălui meu. Lupta a ținut până la prânz; muți din păgâni au căzut, dar în cele din urmă, prin numărul lor cel mare, au omorît pe toți oamenii noștri, împreună cu tatăl meu”.

— „și ce s-a mai întâmplat după aceasta?” — adaugă Păturică, — căscând de urât.

— „Să vedeți, cocoane Dinule. După moartea tatălui meu, am fugit la Brașov, împreună cu mama și surorile mele, ca să scăpăm de sabia oa- menilor lui Pazvantoglu, și ne-am întors înapoi tocmai după ce s-a liniștit țara.

— „Bine c-ați putut să vă scăpați viața”, adaose Păturică dormitând.

— „Ne-am scăpat-o, ce e drept, dar ne-am ales numai cu atât, căci la întoarcerea noastră am găsit casele arse, țiganii fugiți peste Dunăre și viile părăginite. O singură moșioară ne mai rămăsese, și am dat-o soră-mi zestre, ca să nu îmbătrânească la ușa casei părintești”.

— „Bravo, bei-mu; mă bucur că ești plin de ilichi 167)”.

— „O fi precum zici, dar dând moșioara, am rămas sărac lipit”.

— „și cu ce te chivernisești acum?”

— „Cu slujba”.

— „La ce calem slujești?”

— „Am slujit la Hătmănie și m-a scos, fiindcă am dat pe pârlitură168) o mulțime de hoți ce se încuibaseră în acea diregătorie”.

— „Dar bine, bei-mu, de ce nu-ți căutai treaba? Ce, Domnia-ta o să îndreptezi lumea?”.

— „Așa este; ai dreptate, și eu zic ca domnia-ta; dar când văd pe fanarioți despoind pe văduve și pe săraci, îmi vin furii de nebunie, strig ca un ieșit din minți și fac tot ce pot ca să dau pe față tâlhăriile lor".

— „Rău, foarte rău. Domnia-ta nu înțelegi nici vremea, nici oamenii cu cari trăiești”.

— „Ce voiești să zici printr-aceasta? Tălmăcește-mi

— „Voiesc să zic că într-o țară ca a noastră, tot ce putem face mai bine, este să plecăm capul înaintea mai marilor noștri, ca să dobândim chiverniseală și să strângem stare cu orice preț”.

— „Cu orice preț?”

— „Da, bei-mu".

— „Cu alte cuvinte: să furăm, să jefuim?”

— „și de ce nu?”

— „Da bine, ce faci mustrării de cuget?”

— „Această slăbiciune să o lăsăm pe seama femeilor cu istericale; iar noi, bărbații, să facem ce face toată lumea. He, he! arhon Medelnicer, cunoști bine cum stau lucrurile în ziua de astăzi; ai bani, ești tare și mare; ești sărac, nu te bagă nimeni în seamă. Dar să lăsăm la o parte aceste nimicuri. Ia spune-mi cu ce pot să te slujesc?”

— „Venisem să te rog ca să pui o vorbă pentru mine la Postelnicul Andronache, ca să mă facă ispravnic la vreun județ. Să-i spui că neamul tneu a slujit țării dela descălicătoare, că am și eu ceva cunoștințe de slujbă, că mă voi sili a nu nemulțumi lumea pe unde voiu fi, ci din potrivă a aduce laude și binecuvântări Domniei-Sale și Măriei-sale lui Vodă... Aide-de, fă-mi această facere de bine și nu te voiu uita până la moarte”.

Dinu ascultă aceste vorbe din urmă cu mare răceală și încredințat că postulantul nu cunoaște limbagiul diplomației ciocoiești, îi zise:

— „Arhon Medelnicere, toate câte mi-ai spus, sunt drepte și frumoase, dar nu se caută în ziua de astăzi. Ia spune-mi mai bine, ce dai să te fac ispravnic?”

— „Ce-ai zis?... Mai zi încă odată, că n-am auzit”.

— „Am zis că isprăvniciile se dau cu rușfet169), ai înțeles, ori ba?”

— „Dacă este așa, ține-ți isprăvnicia pentru altul, căci eu nu mă voiu înjosi niciodată să cumpăr slujbă cu bani, dela o leșinătură de ciocoi ca tine!

și postulantul indignat, ieși din casă fără să salute măcar pe Păturică.

Acesta în loc să se supere de o asemenea insultă, zâmbi și zise în sine:

— „Iată un nebun precum n-am mai văzut încă”.

Un moment după aceia, intră o a doua persoană, care după ce făcu ciocoiului un compliment demn de un seraschier l70), îi zise de-adreptul:

— „Cucoane Dinule, am auzit că s-a mazilit ispravnicul de Teleorman și viu să cer ajutorul Domniei-tale, ca să iau acest mansup171).

— „Așa este, bei-mu, dar de! să mai vedem. Vremile sunt grele, isprăvniciile nu se dau la fiecine” — răspunse Păturică cu voce îngânată.

Noul venit, înțelegând pricina care făcea pe ciocoiu să răspunză prin cuvinte evasive, relo vorba:

— „Da, da, nene Dinule, te rog să-mi faci această trebșoară, căci om sunt și eu; mână pe mână spală și amândoo obrazul. Ințelegi domnia-ta”.

— „Vezi, așa-mi vine la socoteală”.

— „Dar de vreme ce ne-am înțeles, să vorbim ca niște prieteni adevărați. Ia spune-mi ce o să-mi ceri pentru acest mansup?"

— „Cât despre mine, bei-mu, nu ti-aș cere nimic; dar ce facem Postelnicului? El nu este în stare să facă cel mai mic lucru fără interes, și încă interes, nu glumă!”

La aceste din urmă fraze, trăsurile feței candidatului de isprăvnicie luară un aspect posac. Se scărpină puțin în cap cu un aer meditativ, apoi

zise:

— „Să tăiem prețul”.

— „Bine! Să-mi dai 2500 de rubiele”.

— „Nu e prea mult?”

— „Nicidecum, bei-mu. Județul Teleorman este unul dm cele mai bogate: are zece plăși, peste cincisprezece locuitori, tot unu și unu, și schelă la Dunăre. Domnia-ta poți să scoți acești bani in doo săptămâni, numai din plocoane. Ce spui domnia-ta!... Acest județ este un capan172) împărătesc nesecat”.

— „Așa este, dar uite, nu sunt învățat să fur, mi-e milă să despoi pe săraci!”

— „Astea sunt slăbiciuni cari pier ca visele, îndată ce te vei sui pe scaunul isprăvniciei".

— „Așa dar, nu se poate mai jos?”

— „Nici o para, bei-mu. Vremile sunt grele, s-aude de Domnie noo și noi trebuie să ne folosim acum, când ne umblă moara”.

— „Fie dar precum zici. Poruncește să-mi aduca hârtie și călimări”.

Ciocoiul bătu de trei ori din palme și toate se adusera intr-o clipă; postulantul scrise biletul următor:

„Arhon Baron! „Vei da în ordinea mea, doo mii cinci sute rubiele aducătorului acestui răvaș și le vei trece in socoteala mea”. „Ciolănescu

După ce usca scrierea prin puțin nisip pus peste dânsa, el strânse biletul în doo și-l dete în mana lui Dinu; acesta îl citi, făcu o temenea sau compliment otoman, și sculându-se în picioare, se îndreptă către o masă. Deschise un mic sipet de lemn de chiparos și scoase dintr-în-sul pitacul de orânduire, învestit cu subscrierea și sigiliul domnesc; apoi, după ce trecu într-însul numele noului ispravnic i-l dete în mână zicându-i: — „Slujbă pentru slujbă! Primește, boierule, pitacul de orânduire, du-te de sărută mâna Măriei-Sale lui Vodă și te așează sănătos pe scaunul isprăvniciei de Teleorman".

CAPITOLUL XIV.țin-te bine, arhon Postelnice!

Credem că lectorii noștri n-au uitat secreta întrevorbire dintre Principele George Caragea și Banul C., pe care am povestit-o pe la începutul acestei scrieri. Principele fanariot, deși iritat foarte mult prin refuzul Banului de a da pe fie-sa de soție favoritului său, nu putu cu toate acestea, să nu admire simțământul de onoare și marele curagiu cu care bătrânul boier apăra onoarea fiicei sale și pe a națiunii române.

El încă sta nehotărît și se gândea ce sfârșit să dea acestei pricini, când logofătul său de taină (secretarul), intrând în camera lui și salutându-l până jos, după obicei, îi dete în mână o scrisoare și se retrase.

Caragea aruncă o căutătură pătrunzătoare asupra adresei depe scrisoare și prevăzând din instinct că o să cuprindă vreo veste întristătoare, o deschise cu mare grabă și citi cele următoare:

„Padișahul și Regealurile173) au luat știre că jefuești țara și surghiunești pe cei mai de frunte „boieri; silește-te cât vei putea a te drege cu „Impărăția, căci într-alt chip va fi rău de Mă„ria-ta. Atât, nu zic mai mult”. „A Măriei tale supusă slugă, „Ahmet chelalaili Tefterdar 174)”

— „Atât, nu zic mai mult!... și ce va fi voind oare să înțeleagă Ahmet printr' aceste vorbe laconice și neînțelese? Oare Vizirul și chapugi-Bașa vor fi găsit pre vreunul care dă mai mult pentru domnia acestei țări? - Dar bine, eu le trimit pe tot anul peșcheșuri (daruri) de câte cincizeci mii pungi de bani: capanul împărătesc geme de berbecii, untul, mierea și grâul Valahiei; dorințele Sultanei-Valide și ale lui Câzlar Agasi, fost-au ele vreodată neîmplinite? țara întreagă geme sub biciul și caznele oamenilor domnești, cari despoaie norodul până la piele numai ca să satur lăcomia Seraiului... și cu toate acestea, ei tot nu sunt mulțumiți. O! de trei ori afurisiți Agareni175)! O! neam nelegiuit!...Cum faceți voi din oamenii cei mai cinstiți, unelte nerușinate ale tiraniei voastre și când nu mai aveți trebuință de dânșii îi aruncați în gunoi ca pe niște vase netrebnice. Voiți să mă mazâliți, ca să puneți în locul meu pe vreunul dintre șuți sau Calimachi? Voiți poate să mă otrăviți, sau să mă sugrumați?...Dar vpoi nu mă cunoașteți bine! Eu nu sunt ambițios ca Mavrogheni, nici fermecat ca Hangerliu. Capul lui Caragea nu va fi pus în țeapă dinaintea Inaltei Porți!...”

Iată starea morală în care pusese pe Caragea citirea fatalei scrisori a lui Ahmet chelalaili. El se plimba prin sala spațioasă a secretăriei, fră-mântat de gânduri negre; câte odată se oprea în loc și încruntând stufoasele lui sprâncene, strângea pumnii cu convulsiune și făcea gesturi amenințătoare.

In aceste momente intră și Postelnicul Ăndronache Tuzluc, ca să afle cele petrecute între Caragea și Banul C. Pe timpul acesta, Caragea se întorcea către ușă. Postelnicul înaintă către dânsul făcând neîncetat complimente până la pământ, dar când voi să sărute mâna Principelui, el se trase înapoi cu groază, întocmai ca vânătorul când i se arată înainte fără veste o fiară sălbatică, și, devenind palid de mânie, zise:

— „Ce vrei cu mine? spune în grabă”.

— „Venisem, Măria-ta, să... să...”

— „Spune în grabă, auzi tu?”

— „Venisem, Măria-ta, să aflu ce ai făcut în pricina despre care te-am rugat cu umilință în zilele trecute”.

— „Deslușește-te mai bine, că nu-mi aduc aminte”.

— „Te rugasem, prea milostive Doamne, să ceri dela Banul C., pe fie-sa Maria pentru mine”.

— „A! bine zici! am chemat pe bătrânul boier și i-am provalisit 176)”.

— „și ce ți-a răspuns, Măria-ta?” — întrebă Postelnicul cu o bucurie văzută.

— „Mi-a răspuns că mai bine își omoară copila cu mâinile sale, decât s-o dea după unul ca tine”.

— „Dar bine, Măria-ta, ce cusur am eu?”

— „Mi-a spus că ești hoț, răpitor, mârșav, lingușitor și în toate necinstit”.

— „și Măria-ta ai crezut toate aceste catigorii ?"177).

— „0 parte din mișeliile tale le cunosc prin mine însumi; cât pentru ceea ce mai rămâne, nu am nici o îndoială, căci te cunosc ce poamă ești”.

— „Nu crede, milostive Doamne. Aceste pâri vin dela vrăjmașii mei, cari mă pizmuiesc pentru hatârul și trecerea ce am la Măria-ta”. — Apoi terminând aceste vorbe, se încercă să sărute pulpana anteriului Domnitorului, dar Caragea se retrase cu indignațiune, și luând un aer amenințător, îi zise:

— „Indărăt, mișelule! Nu te atinge de mine, că-ți zdrobesc capul”.

— „Iartă-mă, Măria-ta, că nu sunt vinovat".

— „Nu, nemernicule. Voiu da poruncă lui Vel-Vistier să cerceteze prin oameni domnești toate mâncătoriile tale și de vor fi adevărate, o să te țintuiesc în poarta curții domnești, ca vă dau pildă și la alți mâncători ca tine”.

— „Să nu faci acest păcat, Măria ta”, — adaose fanariotul, căzând în genunchi și atingând parchetul cu fruntea.

— „Un singur mijloc de scăpare îți mai rămâne, zise Caragea mai liniștit”.

— „Care este acel mijloc, Măria-ta?”

— „Să te duci la Banul și să-ți ceri iertăciune”.

— „și pentru ce să-mi cer 'iertăciune, Măria-ta?”

— „Pentrucă ai avut nerușinarea de a cere pe fie-sa în căsătorie”.

— „Dar bine, suferi Măria ta ca un Romeu din echpaiaoa178) Măriei tale, să se înjosească înaintea unui cap-gros de Valach?"

— „Imi am eu socotelile mele. Ieși afară și nu uita că, dacă până mâine nu-mi vei înfățișa scrisoarea Banului de iertare, mă voiu ține de cuvânt: te voiu țintui în poartă".

Postelnicul ieși repede și se duse acasă la dânsul foarte turburat de reaua primire ce avusese la curte; aceea ce nu putea el să înțeleagă, era schimbarea cea mare ce văzuse în Caragea. „Cum — zicea el în sine, — acest mândru și trufaș Caragea, care urăște atât de mult pe Români, și-și bate joc de dânșii de câte ori voește, cum se poate ca el să mă supuie la această nemaiauzită înjosire? Eu, Postelnicul Andronache Tuzluc, să-mi cer iertăciune dela un Valach? Dar ce o să zică capioldașii (amicii) mei, când vor afla? Ei o să-și bată joc de mine, n-o să mă bage în seamă!... Așa este, în adevăr; dar iarăși, de nu voi împlini voința lui Caragea, voiu fi depărtat din huzmet, și atunci o să fie și mai rău, căci nefiind la putere, lumea o să râdă de mine cu mai multă îndrăzneală”.

Această din urmă ideie decise pe fanariot și, ca să iasă mai curând din încurcătura în care îl băgase ambițiunea de a deveni ginere al Banului C., porunci să-i pună armăsarii la butcă și se duse de-a dreptul la Banul.

Când trăsura Postelnicului intră în curtea Banului, era pe la șease ore după amiazi. Slugile bătrânului boier ședeau pe treptele scării și își petreceau timpul vorbind și râzând; iar Banul îmbrăcat în anteriu de sevai 179) subțire, cu o li-badea l80) de pichet alb pe de-asupra și cu cauc cu cearșaf alb, ședea în pridvorul (balconul) casei, pe un colț al unui pat lung, și citea pe Tetravanghel 181). Văzând butca fanariotului intrând în curte, el lăsă cartea din mâini și se puse în stare de a primi după cuviință pe favoritul lui Caragea.

După ce fanariotul făcu Banului câteva complimente lingușitoare, șezu pe marginea patului, și căutând un mijloc mai natural de a începe conversația, el zise:

— „Arhon Bane, te vei mira poate când vei afla scopul venirii mele la domnia-ta”.

— „Spune-mi, boierule; să vedem”.

— „știi că în zilele trecute ți-am cerut pe coconița Marghioala de soție”.

— „și eu ți-am zis că nu ți-o dau fără voia ei”.

— „Ei bine! Arhon Bane, ai întrebat-o? Ce zice? Mă primește de soț sau nu?”

— „Să-ți spui curat; nici că vrea să auză de numele domniei tale”.

— „Atât mai bine, căci Măria sa mi-a poruncit să iau pe o nepoată a lui Calimach-Vodă din Iași”.

— „Să-ți ajute Dumnezeu boierule!”

— „Așa este, Arhon Bane; dar este ceva care se împotrivește la această fericită căsătorie, și numai domnia ta poți să ridici această piedică.

— „Spune-mi, și voiu vedea”.

— „Măria sa Vodă știe că am cerut pe cocoana Marghiolița de soție și fiindcă bănuiește că poate să mijlocească vreo încurcătură de dragoste între mine și domnia ei, voiește să aibă din partea domniei-tale o scrisoare prin care să arăți că am venit în adevăr la domnia-ta și ne-am agriechisit182) în treaba aceasta”.

Banul, fiind om cu minte foarte ascuțită, pătrunse numai într-o clipă șiretlicul fanariotului; dar voind să se încredințeze și mai bine, îi răspunse:

— „Arhon Postelnice, cu mare părere de rău și cu zdrobire de inimă, îți fac cunoscut că nu pot să-ți dau hârtia ce-mi ceri”.

— „De ce, boierule?”

— „Pentrucă mă tem de vre-o întâmplare neplăcută, și de!... eu sunt om bătrân".

— „Dar această scrisoare îmi trebuiește; fără dânsa îmi pierz norocirea”.

— „Mă mir, Arhon Postelnice, cum domnia-ta, care ești mâna cea dreaptă a Măriei sale, să te plângi de nenorociri”.

Fanariotul văzând că vicleșugurile sale n-au trecere înaintea bătrânului, căzu în genunchi și mărturisi tot ce se întâmplase între dânsul și Caragea.

Bătrânul, neputând să sufere lașitatea și poltronăria grecului, îi zise să se ridice în sus; dar simțind totdeodată mulțumire a înfrunta nerușinarea acelui venetic, și a-l pedepsi chiar cu armele lui, el lo condei și hârtie și scrise lui Caragea aceste cuvinte:

„Măria ta! „Postelnicul Andronache Tuzluc a venit la mine și mi-a făcut rugăciune în genunchi, ca să-l iert pentru necinstea ce mi-a făcut, cerând pe fie-mea de soție; l-am iertat, Măria ta, și Dumnezeu să-i dea bine. A Măriei tale prea plecată slugă, Banul C...”.

După ce Banul strânse scrisoarea și o pecetlui, o dete fanariotului, zicându-i:

— „ține, boierule; dă această scrisoare Măriei sale lui Vodă, și fii sănătos”.

A doua zi, după cântarea meterhanalelor, Postelnicul sui scara caselor domnești plin de speranță că a scăpat de primejdia ce-l amenința. Dete scrisoarea stăpânului său, și prin regealâcul 183)lui Beizadea Costache și a Domniței Ralu, dobândi de aci înainte mult mai mare influență la Caragea.

CAPITOLUL XV. Scene de viață socială

Zilele cele frumoase ale toamnei din anul 1817 își luaseră sborul, împreună cu plăcerile ce procură ele locuitorilor României. Iarna se arătase cam de timpuriu și vântul dela miazănoapte începuse din vreme a sufla cu tărie acea răceală, care amorțește natura, despoaie arborii și acopere țarinele și orașele cu vălul întristărei și al monotoniei.

Orașul București, atât de sgomotos și capricios în zilele noastre, nu era tot astfel în timpii lui Caragea.

Locuitorii săi din clasa de mijloc, deprinși de mult timp cu viața orientală, cea plină de lene și poezie, vara se adunau la grădinile: Breslea, Barbălată, Cișmegiu și Giafer. Acolo, fiecare isnaf l84) sau cap de familie își întindea masa și, împreună cu casnicii și amicii, beau și mâncau, apoi începeau a învârti hora strămoșească și dan-țurile cele vesele, cari se deosibesc foarte puțin de tarantela neapolitană și cari plac atât de mult întregului popor latin.

era însă, cu deosebire curios a privi comica gravitate cu care oamenii din popor executau hora, danțul lor de predilecțiune. Provocarea la danț, venea mai totdeauna din partea tinerilor; bătrânii ședeau răsturnați pe iarbă verde, sub umbra cea deasă a copacilor și fumau; dar cu încetul o atracțiune neînvinsă se transmitea în inima oamenilor de orice vârstă: jocul, tinerimii, ca un electrism, mișcă pe bătrânii patroni; ei se sculau de pe iarbă, scoteau binișele cele lungi, își sumețeau pulpanele (dela anterie și se aruncau cu exaltație în arena danțului. era comic a-i vedea cu ce gesturi și cu ce mișcări se sileau a dovedi juniloi cum că nici bătrânii nu sunt tocmai de lepădat.

Ișlicul cu patru colțuri, al marelui terzibașa 185), părea că reclamă prioritatea nobleței asupra căciulei de chazacliu 186) a cojocarului subțire, care, la rândul ei, părea că disprețuește căciula cu roată a bogasierului și calpacul de blană al armeanului ibrișimgiu.

Când trecea furia danțului, toată compania se punea iarăși pe bere și pe mâncare și spre a da veseliei un ton de galanterie mai mare, ei complectau orgia prin feluri de glume, turnând vin în ișlicele bărbaților și în condurii femeilor, și dându-și unii altora să bea, râzând și gesticulând ca niște nebuni.

In tot timpul acesta, lăutarii nu încetau a trage din viori și a cânta din gură, sau cântece de amor pline de dulceață, destinate a produce în inima ascultătorilor dor și înfocare, sau melodii de danț vesele și săltărețe.

Pe când însă tinerii și bătrânii de amândoo sexele se desfătau precum arătarăm, copiii, adunați în mici grupe, îndopându-se cu ciurechi187), simiți cu brânză, alune prăjite și floricele de porumb, și adăpându-se mereu din donițele cu șerbet roșu și cu bragă, luau și ei parte la veselia obștească. Băieții asvârleau cu mingea și cu arșicele, iar fetițele cele mici se jucau d-a ascunselea sau d-a baba-oarba, alergând ca niște căprioare prin iarba cea verde și moale, spre a prinde fluturi sau a culege flori.

Către seară, toate aceste grupe înveselite, bărbați și femei, după ce își netezeau giubelele și trimiteau pe slugi înainte cu ploscile și cu blidele de mâncare, plecau pe la casele lor împărțiți în cete, după iznafuri sau meserii.

Așa trecea timpul în sărbătorile verei; dar când venea epoca cea monotonă a iernei, toți acești oameni stau închiși prin case și serile cele lungi se petreceau în tăcere; abia dacă uneori se adunau mai mulți la un loc spre a povesti cele ce se întâmplau în cercul restrâns al mahalalei sau spre a jucă între ei conțina, mariașul și curelușa.

Atunci însă, ca și acum, boierii și oamenii cei cu averi mari se deosibeau foarte mult de popor, în petrecerile lor.

Boierii se plimbau în calești și butci cu arcurile poleite, spre a se deosebi de neguțători. Podul Mogoșoaiei și al târgului de afară erau cele de căpetenie preumblări ale boierilor. Mesele și petrecerile lor se făceau în familii mai multe adunate la un loc; rar se întâmpla să mănânce pe la grădini; dar și atunci preferau grădina lui Scufa188)” via Brâncoveanului din dealul Spirei și grădina lui Belu de lângă Văcărești, spre a nu da prilej norodului a surprinde vreo necuviință a lor și a li se pierde printr-aceasta prestigiul.

Boerii cei tineri, din cauza strânselor relațiuni ce aveau cu fanarioții și alți venetici depravați, contractaseră încă de pe atunci o mulțime de vițiuri, contrarii cu totul modului de viețuire al boierilor bătrâni. Sania mitologică a lui Beizadea C. Caragea, făcută în forma carului lui Apolon și cei șase cerbi ce o trăgeau; conteșul189) cel de postav alb, blănii cu samur de Moscha; hangerul cel semănat cu brilianturi și gugiumanul 190) de samur cu fundul alb al acestui frumos Principe, precum și rochiile cele neprețuite, șalurile și feregelele 191) Domniței Ralu, întorsese atât de mult capul junilor boieri și cocoane, în cât de multe ori vindeau moșii de mare preț, ca să imiteze luxul și strălucirea acestor Principi risipitori. Răul poate că ar fi fost mai mic, dacă s-ar fi oprit aci; dar viața scandaloasă și depravațiunea luând proporțiuni mari, infectară și demoralizară până la un mare grad societatea întreagă.

Din toate relele acestea, jocul de cărți fu acela care răspândi mai mult demoralizarea; el sărăcea pe boieri și funcționari, și-i îndemna la hrăpiri de tot felul.

Unul din cei mai mari desfrânați și risipitori din acei timpi era Postelnicul Andronache Tuzluc; el fura ca un tâlhar de codru și cheltuia ca un nebun. Mesele cele mai strălucite, seratele cele mai atrăgătoare, jocurile de cărți cele mai dărăpă-nătoare, cari făceau să treacă dintr-o pungă într-alta averea săracilor, toate acestea în casă la dânsul se petreceau. Arghira, Rozolina și Ralmuca, frineele și mesalinele depe atunci ale Bucureștilor, erau stăpâne în casa lui, ce devenise adevărat mormânt al orcărui amor curat și statornic, al oricării credințe conjugale.

In ziua de 30 Noembrie, fanariotul făcea în toți anii masă mare și ziafet192) în onoarea Sfântului Andrei, patronul său. Ajuns în culmea favoarei domnești el voi în anul în care am sosit cu povestirea noastră, ca serbarea să fie cât se va putea mai strălucită. Cu acest scop, el aduse din Constantinopole tot ce găsea acolo mai scump în pești, poame și vinuri pe cari unindu-le cu delicatețele gastronomice ale țării: păstrăvi, mihalți193) și felurite alte mâncări fragede și gustoase, pregătise de acea zi un ospăț, care ar fi putut să ațâțe dorințele chiar ale vestiților noștri străbuni în lăcomie: Luculus și Eliogabal194).

Timpul însă părea că contrariază înadins mania de lux și opulența fanariotului, căci la 30 Noembrie sufla cu tărie vântul cel de miazănoapte, aducând cu sine troene de zăpadă deasă, care întunecau ziua la miaza-mare lumina soarelui; dar invitații Postelnicului erau oameni de aceia ce nu se sperie de fiece lucru. era de ajuns pentru dânșii să știe că în casa amicului lor vor găsi prilej a comite trei sau patru din cele șapte păcate de moarte, și aceasta îi făcea să treacă prin ger și zăpadă.

Camera pregătită pentru primirea și ospătarea invitaților, era un fel de salon pătrat, spoit cu var, și în mijlocul tavanului cu un cerc de flori arăbești tot de var, lucrate în relief, dar fără gust, nici măestrie. Mobilierul se compunea din doo paturi de scânduri înfundate, acoperite cu saltele și perne, peste cari erau întinse macaturi de lână de Brusa195), cu ciucuri de Veneția pe margini. Lângă zidul despre grădină eră un sipet196) mare, îmbrăcat cu piele de căprioară albastră și legat cu fier alb, iar d-asupra lui, era un alt sipetaș mai mic de lemn de nuc cu flori de sidef. In mijlocul camerei era un scaun de brad cu trei picioare, pe care erau puse patru sfeșnice de tumbac197), cu lumânări de seu într-însele și o pereche mucări de alamă cu care o țigancă frumușică lo din când în când mucul lumânărilor, ca să dea mai multă lumină.

In fine, pe la 12 și jumătate ore turcești198), începură invitații a sosi. Cel d-intâiu care sui scara caselor lui Andronache fu Hatmanul Costache Cărăbuș, june frumușel dar fără spirit, depravat până la măduva oaselor, amic intim și părtaș al tutulor desfrânărilor lui Beizadea Costache. După dânsul veniră Spătarul Dimache Pingelescu, om ce se silea cât putea să nu desmintă pronumele său; Cămărașul Stamate Birlic, Clucerul Ionită Măturică, Paharnicul Dimitrache Mână Lungă și Baronul Nichita chalicewschi. Mai în urmă de toți veni și Beizadeaua, întovărășit de Treti-logofăt Iordache Zlatonit, un om foarte cunoscut pe timpii aceia prin spiritul său satiric și plin de originalitate199).

După ce mosafirii se așezară pe cele doo paturi, o țigancă bine îmbrăcată și purtând o scurteică îmblănită, cu gulerul ridicat în sus, se prezentă înaintea lor cu o tavă plină de dulcețe de tot felul; după dânsa venea altă țigancă țiind o tavă cu o mulțime de păhăruțe cu vutcă de izmă și câteva farfurii cu migdale curățite și cu năut prăjit. Indată apoi intră cafegiul boierului, îmbrăcat cu un mintean de postav negru, cusut cu fir, dar fără mâneci, spre a lăsa să se vază brațele sale albe prin cămașa de borangic subțire si refecată cu bibiluri200); mijlocul lui, svelt și mlădios, era încins cu un șal de mătase vărgată, ale cărui extremități atârnau cu grație pe șoldul cel stâng al piciorului; poturii201) săi de postav vișiniu, cu turiecii de fir; imineii cei stacojii și fesul cel roșu cu fundă de ibrișim negru, așezat pe cap cu cochetăria cea minunată a fanarioților, făceau din acel june servitor un Ganymed202) care ar fi putut ațâța gelozia vechilor zei din Olimpul lui Omer. El venia cu o tavă de argint în mână, pe care erau depuse, în zarfurile lor de filigran, mai multe feligene pline de o cafea de Arabia, spumoasă și parfumată; după dânsul intră ciubucciul cu ciubucele de antep și de iasomie din ale căror lulele umplute afânat cu tutun de cel mai ales, ieșiau nori de un fum mirositor. Intrarea succesivă a acestor servitori forma o reprezintare pitorească; cunoscând foarte bine regulele ierarhiei, ca slugi de clașă mare, ei se duceau mai întâi la Beizadea Costache, apoi gradat la toți ceilalți și își împlineau datoriile cu eleganță și exactitate. Terminându-se ceremonialul cafelei, mosafirii, ca oameni în treburi, începeau a vorbi politică și a discuta despre pravilele ce se pregăteau pentru țară de către Principele Caragea și consilierii săi; dar Beizadeaua, voind să spargă acea conversațiune a cărei seriozitate ascundea numai minciuni și lingușiri ce-l făceau să caște de urât, zise odată:— „ Ia ascultați boieri!La ce am venit noi oare aici? Să punem țara la orânduială, sau să ne în-veselim? Lăsați trebile țării pe seama tată-meu și a sfetnicilor lui și haideți să bem șl să mâncăm!”

Apoi, întorcându-se către stăpânul casei, zise:

— „Andronache, zi băieților să puie masa!”

— „Numaidecât, Măria ta!” — răspunse fanariotul cu obicinuitul său aer de înjosire. — „Iar până atunci, Măria ta și dumnialor, cinstiți boieri, treceți în odaia cealaltă și vă englendisiți203) după plăcere”.

Invitații trecură în acea odaie, care era mobilată cu doo sofale turcești; pe una era o masă rotundă cu picioarele scurte, pe care erau așezate doo sfeșnice și mai multe perechi de cărți de joc; iar pe cealaltă erau table pentru jocul de șatrange204) și pentru țintar.

Cei mai mulți dintre invitați se așezară împrejurul mesei cu cărțile. Beizadeaua însă și cu Hatmanul Cărăbuș, preferă jocul de șatrange.

— „Ce jucăm, boieri?" zise cămărașul Stamate Birlic, manevrând o pereche de cărți. „Facem un otuz-bir 205) de englingea 206) până se va găti masa?”.

— „Mai bine o panțarolă, Arhon Cămărașe”, răspunse Dimache Pingelescu, scoțând o punguliță cu mahmudele din buzunarul de jos al antereului.

— „știți una, boieri?” — adaogă Baronul chalicewschi, scoțând cu lene vreo trei carboanțe și câteva rubiele din buzunarul jiletcii, „cu otuz-bir și cu panțarolă ne pierdem timpul în zadar: haideți mai bine să face un stosișor”.

— „Dar ce dănănaie o mai fi aceasta, că noi n-am auzit până acum vorbindu-se de dânsa?"

— „Stosul, boieri dumneavoastră, este un joc foarte frumos; el n-aduce somn jucătorilor, și ceeace are și mai bun, este că, în puțin timp, unul sau doi din jucători mătură toți banii din punga celorlalți; cu puțină cheltuială de vreme, știi cu ce te alegi".

-- „Bree! da zdravăn joc!"

— „Joc voinicesc!" — zise Pingelescu cu entusiasm, — auzi colo, să moțăim de somn toată noaptea pentru câteva mahmudele, dodecari sau rubiele, câștigate în otuz-bir! Arhon Baroane, fă bine de ne învață și pe noi acest minunat joc".

— „Bucuros, boierii mei, de ce nu? Sunt însă doo feluri de stos: unul se numește curat stos și este cam greu; iar celălalt se numește ce cei și este mai lesne de învățat".

— „Ce cei! Frumos nume! arată-ne dar cum se joacă acest „ce cei" al Domniei-tale!”

— „Bucuros! Priviți, boieri", zise chalicewschi, luând în mână o pereche de cărți; „unul dintre noi face cărțile, iar ceilalți — ori câte unul, sau mai mulți deodată, — zic celui care face cărțile:

— „Dă-mi un birlic, dă-mi un zece ochi, un popă, o preoteasă" sau orice altă carte va voi". — Cel care ține cărțile în mână începe a da cărți, puind pe cea dintâi dinaintea celui care a cerut, iar pe cea d-a doua dinaintea sa; și dacă cartea cerută va cădea dinaintea celui ce a cerut-o, câștigă el, iar de va cădea dinaintea celui care face cărțile, câștigă acesta".

— „Să începem acest frumos joc", ziseră mai mulți deodată".

Baron chalicewschi, văzând marele entuziasm ce aveau boierii pentru acel joc propus de dânsul, simți în sine o bucurie infernală pe care o sugrumă în inima sa, căci el văzu succesul planurior sale de jefuire asigurat printr-acest mod de prădare necunoscut încă acelor boieri români și fanarioți, ce altfel erau foarte dedați la jafuri. Lo dar îndată cărțile în mână, și întrebă:

— „Începem, boieri?”

— „Să începem”.

— „Luați aminte, că fac cărțile!”

— „Bine, bine!”

— „Tăiați, boieri!”

Pingelescu tăiè cărțile, apoi zise cu semeție:

— „Cinci ochi pe zece rubiele”.

chalicewschi începu să dea cărți, râzând pe sub mustață și cu sânge rece;

— „Oprește-te, strigă Pingelescu, „am câștigat, dă-mi rubielele!”

— „Poftim, boierule!”.

și îi numără zece rubiele.

Ceilalți boieri, văzând cu câtă înleznire se câștigau banii în acest nou joc, începură a jucă și ei, și atât de bine le mergea jocul, încât unii din ei începură să simță milă de bietul Baron, carele plătea neîncetat, cu cel mai mare stoicism, pierderile sale. Dar aceasta era numai o manevră a șiretului muscal; căci după câteva minute, toți începură a pierde. Agitațiunea și sgomotul acestui joc infernal făcu pe Beizadea Costache și pe Hatmanul Cărăbuș să părăsească liniștitul joc al tablelor.

— „Popă, pe ce am în mână!" zise Beizadeaua cu mandria aceea plină de fanfaronadă ce este particulară beizadelelor din țara noastră.

Baronul începu a da cărți, fără să se preocupe cât de puțin de suma ce putea să aibe Principele în mână.

— „Ai câștigat, Maria-ta!” exclamară unanim cu surpriză toți jucătorii.

Beizadeaua deschise mâna și găsi într-însa cincizecișitrei de mahmudele, cari fură plătite cu punctualitate de către Baron.

— „ șease ochi pe toată suma!” — zise iarăși Beizadeaua.

Norocul fu și de astădată de partea Beizadelei. Baronul îl lăsase într-adins să câștige, ca să-l încurce, căci la a treia carte, Beizadeaua perdu tot ce câștigase împreună și cu banii săi.

Această schimbare de noroc ambiționă și mai mult pe Caragea. El scoase din buzunar o pungă plină cu mahmudele și după ce bău un pahar de mastică și fumă de câteva ori din ciubuc- zise cu ironie:

— „Arhon Baroane, câte parale ai în buzunar?"

— „Am deajuns, Măria ta, ca să plătesc tot ce vom pierde", răspunse Rusul cu mândrie.

— „Bine!...ia să-mi dai un zece ochi pe punga aceasta!”

— „E prea mult, Măria tal"

— „Fie dar pe jumătate".

Baronul câștigă jumătate din aceia ce se afla în pungă și la al doilea joc o lo cu totul.

— „Eu mă prinz că jocul acesta are pe dracul într-nsul”, zise Postelniucul Andronache Tuzluc; „auzi colo! să pierz eu zece mii de lei într-o clipeală de ochi? și unde pui bătaia de piept și de inimă, unde pui iarăși acel îndemn nebiruit de a tot cere pe popa și zece ochi, și a tot scoate la dodecari din pungă, uitându-te la dânșii cum se duc dracu”.

— „Ba să mă ierți, boierule; banii Domniei tale nu s-au dus dracu ci în pungă la mine”, zise Baronul.

— Tot atâta face, Arhon Baroane", zise Beizadeaua cu ironie.

— „Așa, așa!” adăogă Hatmanul Cărăbuș, cu un râs înghesuit și prostatic, ca să lingușească pe Beizadeaua.

— „Cât ai pierdut, cucoane Andronache?” întrebă Treti-Logofăt Iordache Zlatonitul, sculându-se după sofaua unde șezuse nemișcat tot timpul cât ținuse jocul.

—,Vreo zece mii de leii” răspunse fanariotul cu nepăsare.

— „Puțin foarte puțin. Să trăiască iznafurile și sărăcimea! N-ai decât să scoți o cercătură207) în țară sau să dai câteva volnicii de furat pe la hoți și banii aceștia vor veni la loc înzeciți!...”

— „Bravo, Zlatonitule, bravo!” — exclamă Beizadeaua bătând din palme și râzând ca un nebun.

— „Dar bine, Măria ta, suferi să fiu batjocorit de acest nemernic chiar înaintea Măriei tale?” zise Postelnicul rănit la biata cinste.

— „De ce te superi, Andronache? Nu vezi că el glumește?”

— „Dar Domnia ta, boier Pingelescule, cât ai pierdut?” întrebă iarăși Zlatonitul.

— „Vreo trei mii de lei".

— „A zecea parte din prețul cu care îți vinzi obicinuit iscăliturile ce pui pe anaforalele Veliților boieri; nu te întrista de această pierdere, căci din mila lui Dumnezeu pricinile se înmulțesc din zi în zi”.

Pingelescu plecă capul în jos și tăcu; dar Zlatonitul se afla în vervă satirică și hotărîse să biciuiască pe toți fără milă, căci nu trecu mult, și se adresă, către Căminarul Stamate Birlic:

— „Ia spune-ne, Arhon Găminare, ai perdut și Domnia ta ceva?”

— „Vreo mie cinci sute de lei; un bagatel”.

— „Nu e nimic. O să avem vreo câteva podini lipsă la poduri și vreo sută de oameni cu picioarele scrântite208).

— „Dar Domnia-voastră, Clucer Măturică și Paharnice Mână-lungă cum stați?”

— „Noi am câștigat209)”.

— „Se vede că Dumnezeu priveghează asupra văduvelor și asupra săracilor, căci de pierdeați și voi, apoi negreșit erați să vă băgați măturile și mâinile voastre cele lungi în lada săracilor și era să le luați hrana și îmbrăcămintea măcar pe vreo doo, trei luni”.

— „Dar domnia-ta, Arhon Baron chalicewschi, de unde ai venit cu acest joc drăcesc, care o să ne aducă în stare să ne pierdem averea, sufletul și chiar mustrarea de cuget? Nu știai oare că Dumnezeu ne-a pedepsit de ajuns pentru păcatele noastre, dându-ne în mâna streinilor, cari ne-au stricat toate datinele și obiceiurile noastre cele bune? De ce ai mai venit și Domniata să ne cufunzi în prăpastia ticăloșiei prin jocul Domniei-tale cel sărăcăcios ca și numele ce porți?”

— „Ei! ei! nebunule, te-ai trecut!” zise Beizadeaua atins de vorbele cele aspre ale Zlatonitului

— „Nu, Măria-ta, nu m-am trecut și nu pot să tac, căci sunt Român, și văd de acum unde o să ne ducă jocul muscalului acestuia. Boierimea țării, atât de iubită de norod pentru faptele ei cele frumoase, fii acelor stâlpi ai țării, cari au jertfit avuția și și-au dat chiar viața pentru țară, o să ajungă să vânză mere pe pod ca precupeții, iar cei mai slabi dintre dânșii, o să-și piarză cinstea și sufletul, vânzându-se la cei ce le vor da bani de cheltuială la neavere!Da boierilor, jocul acesta o să vă piarză...” '

Mușcările Zlatonitului ar fi mers mult mai departe, dacă în momentul când voia să reînceapă n-ar fi intrat Păturică, invitând pe mosafiri la masă.

Beizadeaua se îndreptă către camera de mâncare, urmat de toți ceilalți mosafiri, se puse la masă și toți începură a gusta din bucatele cele delicate ale Grecului și a bea din vinurile cele mai alese ale țării. Dar când ajunseră pe la friptură și poame, începură lăutarii a cântă cele mai frumoase și mai patetice cântece de masă210).

Toți oaspeții ascultau pe lăutari cu mai multă sau mai puțină băgare de seamă; numai Caragea și Hatmanul Cărăbuș păreau mai agitați decât toți ceilalți. Aceasta se vedea din mișcările capului, din alterarea feței și mai cu seamă din desele oftări ce ieșiau din piepturile lor. Vinul cel tămâios de Cernătești, turnat necontenit în gâtlejul boierilor, începu să-și facă efectul său. Oaspeții noștri, cari până aci mâncau și beau liniștiți ca cei șapte filozofi ai Eladei, prinseră la limbă și deve-niră mai sgomotoși decât Nemții cei beți. Respectul ce aveau asupra Beizadelii se mai slăbise; unii cântau, alții îndemnau pe Baronul chalicewschi să înceapă iarăși minunatul joc, care cu puțin mai înainte le ușurase pungile; numai Beizadeaua ședea liniștit și din când în când, aruncă câte o vorba de spirit în socoteala bieților oaspeți, cari, cu toată amețeala vinului, erau siliți să sufere temându-se de a nu atrage asupră-le urgia domneasca.

In fine, cina se termină și mosafirii părăsiră casa. Postelnicul Andronache, după ce dete câteva instrucțiuni lui Păturică, se puse și el în sanie și se duse la chera Duduca.

CAPITOLUL XVI. Fă-te om de lumea noo, Să furi cloșca de pe oo!

Să părăsim partea de sus a caselor Postelnicului, căci nu mai are nici un interes pentru lectorii noștri, și să ne coborîm în partea de jos, sau mai bine în beciuri, ca să vedem ce face Dinu Păturică.

Acest ambițios ciocoi, nevoind a se lăsa nicidecum mai jos decât stăpânul său, pregătise și el o cină la care invitase pe câțiva din cei mai de aproape amici ai săi.

Camera în care dădea el ospățul, era împodobită cu doo paturi turcești înfundate, peste cari erau puse saltele de lână acoperite cu chilimuri vărgate Idirnè (Adrianopole), cusute pe margini cu ciucuri de bumbac alb; pe lângă pereți erau puse perne îmbrăcate cu cit tocat211); prin unghiurile acestor paturi erau așezate pernițe mici umplute cu puf, pe ale căror fețe albe de batistă, se vedeau mai multe arabescuri cusute cu fir și mătase; iar pe una dintr-însele erau cusuți doi amorași, ținând în mână o ghirlandă de flori, în al căreia mijloc eră o inimă pătrunsă de doo săgeți și inscripția aceasta: Mi yè levcs

Zidul, de lângă pat, erâ acoperit cu un covor de Brusa, pe care stau spânzurate în cue o pușcă arnăuțească ghintuită, legată la mașină cu o san-gulie cusută cu fir și doo perechi pistoale băgate în tocuri de piele, ornate tot cu fir. Mai în jos, tot pe acel perete, erau atârnate doo săbii turcești cu mânerele de sidef, iar în mijlocul.lor erâ așezat un cauc oltenesc de hârșie neagră; de miel, al cărui hmd erâ cusut cu fir de cel bun peste postav roșu și lăsâ să atârne în jos o fundă de fir lucrată cu mare gust.

Cele doo ferestre despre uliță erau împodobite cu mai multe glastre de flori, printre cari sc deosibeau mai ales: maghiranii, trandafirii și câțiva endrușaimi ce umpleau atmosfera camerei de un miros nu așa plăcut, cât erâ de pătrunzător.

Pe lângă păreți erau puse în rând câteva scaune de Brașov vopsite și un sipet mare legat în bande de fier albe peste piele de căprioară albastră.

La o înălțime oarecare a unuia din pereți, erâ un dulap mic săpat în zid, în care se aflâ depusă mica bibliotecă a ciocoiului, compusă clin câteva cărți grecești și românești, printre cari figurau: Proorocirea lui Agatanghel , Filozoful Sintipa , Alexandria , Tilu-Buh-Oglindă și alte capete de opere ale literaturii naționale depe atunci, cărți glumețe cari prin anecdote de spirit și povețe filozofice, făceau petrecerea favorită a poporului.

Masa de mâncare era așezată între doo paturi și împrejurată cu scaunele pe cari erau să șează onorabilii oaspeți ai lui Păturică.

Pe masă erau rânduite o mulțime de farfurii cu mezelicuri de tot felul: marinată de stacoji, farfurioare mai mici cu icre proaspete de morun, licurini jupuiți, sardele muiate în untdelemn de Mitilene, amestecat cu piper și zeamă de lămâi de Mesina, măsline dulci de Thesalia, grămădite în formă piramidală, icre tari de chefal, smochine de Santorini, halva de Adrianopole; nimic din delicatețele gastronomice ale Orientului nu lipseâ pe masa ciocoiului, mai împodobită chiar decât a stăpânului său. Toate aceste mezelicuri erau așezate după o regulă militară având la fiecare distanță de doo palme câte o carafă cu vin galben de Drăgășani, cu pelin roșu din viile mănăstirii Bistrița și cu vinuri orientale de diferite culori și gusturi, fără a lipsi papornițele 213) cu ana-son de Chio și cu mastică de Corinth. In fine, Păturică luase dispozițiuni ca oaspeții săi să nu i cerce cea mai mică lipsă întru îndeplinirea gustului lor rafinat.

Dacă cineva ar fi văzut luxul ce domnea la masa Postelnicului și la vătaful său de curte, fără îndoială s ar fi convins că ospățul slugei întreceâ în toate pe al stăpânului și dacă s-ar fi gândit mai serios la mizeriile acelor timpi de tristă memorie, ar fi zis împreună cu noi, că fanariotul n-aveâ de ce săea se plângă pentru pagubele ce-i făceâ vătaful său de curte, căci banii ce se cheltuiau în aceste ospețe nu erau ai săi, ci ai săracilor și ai văduvelor căzuți victimă nesațiului său de averi.

Intre oaspeții de căpetenie invitați de Păturică, figurau: Tudor Ciolănescu, vătaful de curte ai Banului Grigore B..., Neagu Chioftea de la Banul Constantin Băl..., Zamfir Ploscă de la Isac R..„ Vlad Boroboață de la F... și alți mai mulți, aleși dintre corifeii ciocoismului și ai hoțomăniilor bucureștene de pe atunci.

După ce se duseră mosafiriii Postelnicului pe la casele lor și el la amanta sa, Păturică se coborî în odăile de jos și se puse la masă cu prietenii săi.

Patru țigănași, curat îmbrăcați, aduceau bucate la masă, și doo țigănci tinere și frumușele erau însărcinate a turna prin pahare nectarul care, dela căderea zeilor din O limp încoace, a luat prozaicele nume de vin și rachiu.

Una dintr-aceste doo copile lo depe masă o paporniță cu anason și umplând mai multe feli-gene, dete fiecăruia din oaspeți câte unul. Oaspeții sorbind rachiul căzură pe farfuriile cu mezelicuri precum cad lăcustele peste holdele plugarilor.

Dinu Păturică observă aceasta și cu oarecare nerăbdare, în calitatea sa de ospătător, strigă cu un glas ascuțit și obrasnic:

— „Aduceți ciorba, bre!”

— „Numai decât, coconașule!” — răspunseră țigănașii, plecând toți deodată ca să arate mai mult zel. După câteva minute ei puseră pe masă un castron colosal plin cu ciorbă de știucă, fiartă în zeamă de varză cu hrean; pe urmă aduseră doo farfurii lunguiețe cu mihalți și cu păstrăvi rasol, muiați în oțet și untdelemn; aduseră mai multe vase de cositor, pline cu iahnii, cu plachii, cu morun gătit cu măsline și foi de dafin, cu crapi umpluți cu stafide și coconare 214), și alte felurite mâncări, cari se ziceau în vechime bucate cu cheltuială.

Vinul asemenea curgea fără încetare din pahare și aluneca pe gâtul ciocoilor cari, la fiecare deșertare de pahar, strigau: — „Să trăiască nenea Păturică!”— Numai Vlad Boroboață sta trist și tăcut.

— „Da ce, mă Boroboață, de ce stai bosumflat? Ori ți s-au înnecat niscaiva corăbii cu marfă?" — zise Neagu Chioftea, cel mai sgomotos dintre toți oaspeții.

— „Par-că ești o mireasă, adăogă Tudor Ciolănescu”.

— „Inchină cu noi, bre! Fă-te om de lumea noo, să furi cloșca după oo!” ziseră toți ciocoii deodată.

— „Ei bine, răspunse Boroboață, umpleți, un pahar să închin și eu cu voi!”

Paharul se umplu și se dete în mâna lui Boroboață care, ridicându-l în sus, zise:

— „In sănătatea săracilor țărani cărora le dăm fum de ardei și le punem fierul roșu pe piept, ca să le lom bănișorii din pungă! Să trăiască văduvele și copiii cei sărmani, cărora le lom pâinea din gură, ca să mâncăm noi, ăștia, pește de țarigrad, halvale de Indirné și să bem vin chipriotic!... In sănătatea țării întregi pe care am lăsat-o în sapă de lemn!!...

Zicând aceste cuvinte, trânti paharul pe masă și căzu iarăși în cugetările sale de mai înainte.

Toastul lui Vlad Boroboață și amărăciunea cu care el pronunță vivatul său cel sinistru, făcură în inima ciocoilor tot acea impresiune ce făcu odinioară literele de foc regelui Babiloniei Balthazar și oaspeților săi cei desfrânați.

Vătafii de curte se uitau unul la altul cu niște priviri sperioase ce dovedeau în destul cât de adevărate erau cele zise de Boroboață. Numai Dinu Păturică ascultă acest strigăt al mustrării de conștiință, fără ca să se turbure câtuși de puțin, ba încă el aruncă asupra lui Boroboață o privire disprețuitoare și dând într-un rîs sardonic, curmă tăcerea cu aceste cuvinte:

— „Cinstiți boieri! Nu vă sinorisiți 215)lui Boroboață, căci este cam nebun, sărmanul. Cine știe ce babă l-a obrocit2l6). Să bem, fraților, și să lăsăm pe Boroboață, să spuie la cazanii cât va voi.”

Apoi, întorcându-se către slugi:

—,Aduceți, bre! vin tămâios de Cernătești.

— „și de cel de Drăgășani!” adăogară ceilalți.

Sticlele se umplură cu tămâioasă într o clipă și veselia renăscu în sînul oaspeților amețiți de băuturi și îmbuibați de grasele mâncări orientale.

Această cină compusă toată din plăceri de contrabandă, ținuse câteva ore și cu tot vinul ce se băuse, nici unul dintre ciocoi nu se îmbătase desăvârșit; ei ajunsese numai la gradul acela al beției, când omul devine vesel și spune adevărul fără rezervă. Astfel dar, unii vorbiau, alții cântau lovindu-se unii pe alții în glumă cu gloanțe de pâine; numai Vlad Boroboață sta cufundat in niște cugetări sinistre, pe cari le întrerupea câte odată cu un surâs amarnic. Dinu Păturică, ce-l privea cu o vădită nemulțumire, observând că acea beție tristă a oaspelui său putea să influențeze mai tare asupra celorlalți și să stânjinească libera explozie a veseliei lor, se sculă în sfârșit strigând:

— „Ei, bine, boieri, vă văz cam pe gânduri; eu v-am chemat aci, ca să ne veselim, iar nu ca sa punem cenușă în cap și să ne plângem păcatele ca proorocul Iona din scriptură! N-aveți bucate. N-aveți vin? De ce dar stați ca niște curci plouate? Mai aduceți, bre, marinată de barbum și vin de Tenedos, să ne veselim cât ne umblă moara, că destul ne vom pocăi la bătrânețe. Iar tu, cobe rea, du-te de fă cazanii la biserică, iar nu în casa mea!... Auzit-ai, tu?”

— „Bravo, nene Păturică; ai dreptate. Să se ducă la dracu acest dăscăliciu, care ne-a stricat cheful cu iticaua 217) lui”.

— „Da, la dracu!” — exclamară toți deodată.

— „Iar noi să ne veselim, ca niște oameni de ispravă”, adaose Păturică.

— „și să vorbim de trebșoarele noastre”, răs-punse Neagu Chioftea, curmându-i vorba. „știți boieri, că am cam ajuns în vremea de apoi! Pare-mi-se că stăpânii noștri au cam băgat de seamă, că le mâncăm stările, și s-au pus pe economie. Alte dăți, când le înfățișai catastihul, nici că se uitau la dânsul și-ți umpleau mâna de rubiele, iar acum te ține câte trei, patru ciasuri în picioare și te descoase din toate încheieturile ca pe hoții de cai”.

— „Bine vă face, ciocârlanilor”, zise Păturică, râzând.

— „Ce-ai zis? întrebă Neagu Chioftea cu mirare.

— „Am zis că vă face foarte bine, căci nu știți să furați".

— „Noi nu știm să furăm?” observă Chioftea cu un zâmbet de ironie.

— „Da, da, voi!” replică el cu siguranță. „Sunteți niște bojogari218)".

— „Dacă este așa, apoi învață-ne tu, meseria”.

— „Bucuros. Ia spuneți-mi, boieri dumniavoastriă, ați citit vreodată cartea numită Floarea darurilor 219).

— „Nici n-am auzit vorbindu-se de dânsa”.

— „Aveți dreptate, nu s-a tălmăcit încă în limba românească și voi abia știți să citiți românește. Ascultați dar și pricepeți;în acea carte este o istorioară plină de noimă care începe cam așă: „A fost odată un împărat de la Indiile răsăritului sau de prin țara Sacâzului 220). Acel împărat avea șaptezecișicinci de copii, tot unu și unu. Ajungând însă la adânci bătrânețe el chemă pe fiul său cel mare și-i zise să facă un snop de șaptezecișicinci de nuiele și să-l aducă înaintea sa. Porunca se îndeplini într-o clipă; împăratul chemă atunci pe toți fiii săi și le zise: — „Eu am îmbătrânit și peste puțin o să mor; aș voi însă ca înaintea morții mele, să las întinsa mea împărăție aceluia dintre voi, care se va dovedi mai tare și mai priceput. Hotărăsc dar ca acela care din voi va putea să rupă deodată această legătură de nuiele, acela să ia împărăția după moartea mea!” Feciorii de împărat se priviră mai întâi unii pe alții cu mirare și apoi se cercară pe rând și fiecare în parte să rupă legătura de nuiele, dar nici unul nu putu. Impăratul îi privi râzând și le zise:

— „Dacă nu le puteți rupe deodată pe toate, apoi rupeți-le câte una în parte”.

Copiii se supuseră la noua poruncă a tatălui lor și în puțină vreme toate nuielile fură rupte.

— „Ascultați, dragii mei copii”, adaose atunci împăratul: „acest znop de nuiele sunteți voi; dacă veți rămânea uniți după moartea mea, nimeni nu vă va birul; iar dacă vă veți despărți, va veni vrăjmașul și va face din voi aceea ce făcurăți dinaintea mea cu aceste nuiele”.

Păturică se opri aci și privind câteva momente pe tovarășii săi cu ochi pătrunzători, îi întrebă:

—,„Ei bine, boieri dumniavoastră, cum vi se pare această istorioară?”

— „Foarte frumoasă, ce e dreptul, dar n-are a face nimic cu necazurile noastre”, răspunse Chioftea.

— „Vă înșelați, frații mei”, adaose Păturică cu un aier de superioritate. „Dacă voi ați fi urmat paradigma 221 ) acestei istorioare, nu erați să vă plângeți acum că stăpânii voștri v-au prins cu ocaua mică”.

— „Ei bine, învață-ne tu, ce să facem?”

— „Să vă învăț căci uite, sunteți proști ca niște băieți luați pe pricopseală. Voi vă adunați în toate zilele la cafeneaua de la Dorobănție. Ășa este, or ba? Spuneți!”

— „Ba așa. Ne adunăm în toate zilele precum zici”.

— „Ar fi de mare folos pentru voi ca înainte de a părăsi cafeneaua, să puneți nart 222), la toate lucrurile ce veți târgui, ca să știe fiecare din voi cât are să încarce la socoteală”.

— „Vorbește mai deslușit, că nu te înțelegem!”

— „Iată ce voiu să vă zic: să ne închipuim că pentru curtea unuia dintre stăpânii voștri, se cumpără câte doozecișicinci oca de carne pe zi. Ei bine, prețul nu poți să-l încarci, căci carnea este cu nart (preț fix), dar poți să încarci la suma ocalelor, cumpărând mai puține și trecând la socoteală mai multe. Cu pâinea faci tot așa. Vânatul și pasările n-au nart; curcanul se vinde un leu, pune-l șaptezeci de parale; gâscă ipac (idem), găina și rața se vând câte o leiță, pune-le câte un leu și cinci. Dela untdelemn, zahăr, cafea, tutun, poame, și chiar dela zarzavat, puteți să vă folosiți în doo feluri, adică adăogând la suma ocalelor, și la preț...”

— „Fleacuri, nene Păturică, fleacuri! Din aceste nimicuri, cineva abia își scoate zilnicele cheltuieli. Noo, mă rog dumitale bun, ne trebue bani mulți, stări mari, ca să scăpăm de slugărie".

— „și cutezați voi să numiți nimicuri cheltuiala cuhnei, acel izvor nesecat din care un om du minte poate în scurt timp să facă stare mare? Bree! Da proști mai sunteți!... Să vă fac o socoteală cu tachmin (aproximativă), ca să vedeți cât de mult vă amăgiți”.

— „Fă-o, nene Dinule, să vedem ce bazaconii sunt acestea ce tot ne spui”.

— „Cioară! adu călimări și hârtie!”

La aceste cuvinte, un țigan ce dormita lângă sobă, se sculă repede și aduse numaidecât hârtie și o pereche călimări de argint cu coadă. Păturică deschise coada călimărilor, scoase un condei de pană de curcă cu felurimi de flori făcute dintr-însul și după ce dete pe țigan afară, urmă într-altfel:

— „Ei bine, boieri, fiți cu băgare de seamă, că am să vă fac o socoteală cu tachmin, ca să vedeți că vorba mea e vorbă; și ca să nu ziceți că măresc sumele, voiu începe chiar dela casa stăpânului meu. Așa dar scriu aci:

foaie de socoteală Socot. Socot. a curții marelui postelnic A. Tuzluc dreaptă Incărc. Luni, Ianuarie tn 8, 1817 (bunioari) tal. b. tal. b. Treizeci oca carne, câte 10 parale ocaua fac.............. Doozeci pltuștl pentru masă.. Morcovi, pătrunjel, ceapă, făină, orez șl piper............. Clriviș.......... Enibahar șl alte mirodenii...... Doi curcani........... Cinci claponi......... Patru limbi afumate....... șase ghiudenl............ Zece licurinl............. Sardele.............. Icre negre de Talgan......... Arpagic șl usturoi pentru stufat..... Apă de Filaret pentru boieri...... Apă de gârlă pentru slugi...... Stafide șl coconarl........... Oo pentru ochiuri și jumări...... Sare................ Oțet............. Struguri șl mere crețeștl..... Varză pentru calabalâc22„)........ Imiclicul oamenilor 211 212 213)......... Fac peste tot cheltuiți........ Să scădem cheltuiala cea dreaptă din cea încărcată.............. Rămâne câștig curat..

„Să înmulțim acum acest câștig cu zilele anului și veți vedea că dă o sumă de talere 10,785, bani 90. Această sumă vine numai dela cuhnie; dar unde puneți domniavoastră îmbrăcatul țiganilor, cumpărătoarea orzului, a fânului, a căr-bunilor, a lemnelor și altele mai multe de felul acesta, care aduc pe an alți opt sau zece mii de lei, cel puțin?”

— „Toate aceste gheliruri226), le știm, sunt bune nu tăgăduim, dar vin cu țârâita. Noi voim să ne arăți vreun mijloc prin care să câștigăm sume mari în puțin timp, ca să ne cumpărăm moșii și acareturi, să ne facem și noi boieri ca stăpânii noștri”.

— „Eu v-am arătat mijloacele cele mai lesnicioase; aflați voi altele mai bune”.

— și ce am putea să născocim noi, mai mult decât tine, care știi câte în lume și în soare?”

— „Mă lingușiți, hoțomanilor, dar fiindcă am început, cată să și sfârșesc. Ascultați: voi știți ca și mine, că boierii noștri trăiesc în desfrânări și se țin numai de zavistii (intrigi), ca să dea pe Domni jos depe scaun, crezând că cei noi ce vor veni îi vor pune în trebi mai mari sau le vor da țara pe mână, ca s-o smulgă și mai tare; iar la averile lor rămase dela părinți, nici că se gândesc. Ei au moșii și nu le cunosc hotarele, nici venitul ce poate să dea pe tot anul. Au vii fără să le știe numărul pogoanelor; au zalhanale, heleștaie, livezi de pomi și câte altele de felul acesta pe cari le arendează pe nimic; iar arendașii, nemulțumiți cu un câștig de sută la sută scos din spinarea țăranilor, dărăpănă pădurile și acaretele moșiilor, ba de multe ori înstreinează chiar din pământul moșiei. Toate acestea, boieri domnia-voastră, sunt o comoară nesecată din care un vătaf de curte, ișchiuzar 227), poate în scurtă vreme, să ajungă bogat ca Iov din Biblie”.

— „și ce trebue să facă el, ca să se folosească din toate acestea?” întrebară toți ciocoii de odată, complectându-se în desvoltările ce da Păturică cu atâta elocință.

— „Nimic, de tot nimic!” răspunse Dinu Păturică, răsucindu-și mustața și surâzând cu mândrie.

— „Nu te înțelegem”.

— „Lăsați-mă să isprăvesc și veți înțelege: când se apropie vremea arenduirei moșiilor, înțelegeți-vă mai întâi cu arendașul cel vechi. Spuneți-i că pe toată ziua vin câte doi, trei mușterii, ca să ia moșiile cu arendă îndoită și că numai din pricina prieteșugului îi goniți pe toți; scoateți chiar mușterii mincinoși și veți vedea cum o să-și deschiză Grecul punga și o s-o verse într-a voastră. Osebit de aceasta sunt ispășaniile de păduri, facere de hanuri, mori și altele mai multe, din cari ați putea să câștigați sume însemnate, numai să știți să pipăiți lucrul cum se cade. Așa, dragii mei, trebue ca fiecare dintre voi să se facă om de lumea noo, ca să știe a fura cloșca depe oo!"

CAPITOLUL XVII. Muzica și coreografia 228) în timpul lui Caragea

Pe când Păturică se ocupa cu predarea acestei lecții de comunism practic, de o dată se auzi răsunând în spațioasa anticameră, amestecul unor sunete ascuțite și îngânate; o pereche de lăutari începuse a cânta din gură și din viori, melodia adaptată pe versurile următoare:

„Cine la amor nu crede, N-ar mai călcă iarbă verde; Să calce fot fân uscat, .........

și pe la timpi se auzea câte un oftat.

— „Pui prinsoare că este diavolul de Niculăiță”, zise unii din oaspeți.

— „El trebue să fie!” — și ciocoii alergară către ușă, ca să primească pe confratele lor.

Ei nu se înșelau, căci abia ce deschiseră ușa, ei văzură pe Niculăiță, vătaful de la armașul M. sosind vesel în fruntea lăutarilor.

— „Nenea Niculăiță!” exclamară toți.

— „Eu, bre! și cu mine!... Ce gândeați voi c-o să scăpați de mine? Unde e procopsitul de Dinu, să-i mulțumesc de cinste”.

— „Iți cer de o mie de ori iertăciune, că nu te-am proscalisit la masă; sunt vinovat, ce e dreptul; dar m-am gândit că aveți ziafet pentru coconul Andrei dela domniavoastră și credeam că n-o să poți veni”.

— „Nu este nimic. Poruncește tu numai să-mi aducă și mie de mâncat și de băut”.

La un semnal al lui Păturică, masa se umplu din nou de bucate și de vinuri proaspete.

Vătaful Armașului începu să bea și să mănânce cu o mare poftă; iar după ce se cam ameți și dânsul, începu să vorbească și verzi și uscate.

— „știți voi una, bre?” zise el „A dat norocul peste mine. Boierul a hotărît să-și facă case noi și m-a însărcinat pe mine cu strângerea celor trebuincioase pentru zidire”.

— „Ei! și ce iese de acolo?” zise Păturică cu un aer de invidie.

— „Tocmai tu mi-o zici aceasta?” Ai uitat oare parimia grecului?

—, He, he! unul e Niculăiță, nu sunt doi. O să-mi fac o pereche de case, să le întreacă pe ale Armașului; saraiuri bre! nu glumă”.

— „Să-ți ajute Dumnezeu!” ziseră ciocoii.

— „Așa să fie! De aceea am și gust de veselie. Am venit aci ca să petrecem; aideți dar să tragem un danț d-ale tătărești”, adăogă Niculăiță sugând un pahar cu vin.

— „La horă!” repetă cu sgomot adunarea întreagă.

Păturică chemă pe un țigan și după ce îi șopti câteva cuvinte la ureche, intră și el în hora ce se și începuse.

era foarte curios lucru a vedea pe ciocoii noștri cu pulpanele anterielor ridicate în brâu, ca să lase picioarelor libertatea de a lucra după cerințele jocului; cu ceachșiri roșii, cu meși și papuci galbeni; încinși cu taclite așezate astfel încât le acoperea pântecele și o parte din piept; cu fermenele de postav de diferite fețe, lăsate pe spate; rași la cap și cu fesurile puse cam pe ceafă.; era curios lucru, zicem, a privi efectul grotesc al acestor costume disgrațioase, mai ales că poza jucătorilor, plecați cam pe spate, și aierul lor de gravitate în danț, îi făceau cu mult mai ridicoli de ceia ce erau în realitate.

Vinul, vorba și în cele din urmă, sunetele lăutarilor, deșteptase în oaspeții lui Păturică un gust de petreceri, care nu poate fi niciodată complect, când în mijlocul bărbaților lipsește femeia, — cea mai plăcută desmierdere în asemenea cazuri.

— „Petrecerea fără femei este ca nunta fără lăutari!” —zise Chioftea, cu o aprindere ce se vedea răspândită în trăsurile feței sale.

— „Da! da!... Ne trebue papuci roșii!” adauseră ceilalți.

— „Lasă, c-am luat eu măsuri și pentru aceasta”, răspunse Păturică.

— „Așa este, dar noi vrem lucru bun, iar nu tălanițe din scaune”.

— „Tăceți c-au să ne vie tot puișori aleși: Arghira, Rozolina, chalmuca231)...

— „Bravo, nene Păturică! Să trăiești cât turnul Colții!”

Nu trecu mult și se auzi un sgomot de trăsură în curte. Păturică ascultă cu atențiune și încredințându-se bine, zise cu enfaz ciocoilor:

— „Iată, boieri domniavoastră, vin și chiramele232) și ca să nu rămâi mai jos decât nenea Niculăiță, v-am adus și muzica nemțească”.

— „Aferim, nene Păturică! Tu nu faci lucrurile pe jumătate”.

Ușa camerei se deschise și intrară mai întâi trei femei îmbrobodite la cap cu tulpanuri albe și înfășurate cu niște scurteici căptușite cu blană, ca să poată învinge asprimea gerului. Aceste femei, după ce salutară pe ciocoi și schimbară cu dânșii câteva glume, își scoaseră blănile și-și descoperiră capetele. Scoțând acele îmbrobodeli ce le dau înfățișarea unor femei ieșite din haremurile turcești, ele rămaseră cu fețele astfel precum le făcuse Dumnezeu, adică tinere și plăcute ca ale unor zâne.

Arghira, cea mai frumoasă din toate, purta o rochie de mătăsărie ca arderea Moschii, cu trei rânduri de mangeturi 233) pe poale, cu mânecile

strâmte și cu pieptul închis. era încinsă cu un colan234) de canavăț roșu, cu paftale mici de aur; la gât avea un șimizet cusut la ciur; capul îl avea acoperit cu un fes alb cu tundă de mătase neagră, și legat cu o sangulie albă cusută cu fir, ale cărei căpătâie înodate la partea dreaptă a capului formau o floare de o formă originală; picioarele îi erau încălțate cu ciorapi de Lipsca, foarte albi, și pantofi de saftian negru cu funde roșii de mătase; la gât avea și trei șiruri de mărgean ales; iar la urechi atârnau o pereche de cercei lucrați în aur și diamante; pe deasupra tuturor veștmintelor purta o fermenea de catifea neagră, scurtă până la talie și cusută cu fir în manga.

chalmuca era îmbrăcată mai tot asemenea, cu deosebire numai că avea capul gol și doo coade pe spate ca fetele mari; iar Rozolina, credincioasă tradițiunilor patriei sale, purta costumul german al epocei aceleia.

Indată după dânsele intrară cei optsprezece țigani ce formau muzica nemțească a Niculescului235), cari după ce se puseră în regulă, începură a suna mai întâi marșul zis a lui Napoleon și alte piese muzicale de recreațiune foarte la modă pe atunci; apoi începură a cânta menuetul 236).

Ciocoii, luând pe rând damele la joc, se deteră cu furie la toate exercițiile coreografice obicinuite în timpii aceia. Monotonul menuet, danțul clasic al saloanelor europene, săltătoarea cracoviană a Leșilor, cotilionul franțuzesc, valțul Nemților și ecosesul, adus din fundul Britaniei; toate aceste danțuri etnografice deteră prilej pe rând oaspeților noștri de a-și arăta măestria; dar să vede că aceste inovații străine nu erau încă destul de popularizate în țară la noi sau că ciocoii noștri, nu le prea știau juca bine, căci ei se obosiră numaidecât și ca să facă diversie, ziseră lăutarilor să cânte pristoleanca, chindia și jocul numit: ca la ușa cortului sau zoralia. Atunci să fi văzut zel și înfocare! Casele Postelnicului răsunau sub papucii invitaților vătafului său. Râsetele femeilor, chiotele de veselie, vorba sgomotoasă a bărbaților, sunetele ascuțite ale muzicei, isbirile cadențate din picioare ale dănțuitorilor: toate acestea formau un sabat infernal al cărui ecou se pierdea în apartamentele pustii ale Postelnicului Andronache, ca un vuet cobitor pentru stăpânul absent. Abia aproape de zio se sparse petrecerea dela Dinu Păturică și invitații lui se duseră pe la casele lor.

CAPITOLUL XVIII. Ce n-aduce anul, aduce ceasul

știm cât de rău fu răsplătit Gheorghe, vătaful de curte al lui Andronache Tuzluc, pentrucă se ridicase cu devotamentul până a-și compromite pozițiunea, spre a scăpa pe stăpânul său de prăpastia în care-l târa Dinu Păturică și chera Duduca. In urma gonirii sale, sta nenorocitul june și se gândia prin ce mijloace să-și dobândească hrana sa și pe a bătrânei sale mume.

A mai intra vătaf la vreo casă mare, îi eră cu neputință, căci firea-l făcuse onest și nu putea să sufere tâlhăriile slugilor. O singură speranță îi mai rămăsese. El cunoștea bine limba elinească, scria foarte frumos românește, mai știa și ceva din legile și dafinele țării; hotărî dar a se da la breasla condeiului și, fiindcă nu cunoștea pe nimeni, se făcu jălbar.

Această carieră, deși nu-i aducea un venit cu care să-și întâmpine toate necesitățile vieții, el însă era mulțumit de dânsa, căci îl scutia de umilire și îl făcea stăpân pe voința sa.

Intr-o zi, pe când se află șezând pe scaun la ușa Vistieriei, așteptând să-i vie ceva de lucru, deodată se apropie de dânsul un boier bătrân și cu fața foarte dulce carele, privindu-l cu o bunătate ce era un dar firesc al interlocutorului său, îl întrebă cu un interes învederat:

— „Tinere logofețel, ia spune-mi cum îți merg trebșoarele?”

— „Nici bine, nici rău, boierule”, răspunse junele, sculându-se cu grabă și dând scaunul bătrânului.

— „Va să zică, pâinea de toate zilele și nimic mai mult”.

— „Cam așa, boierule!”

„Dar bine, cum de nu te-ai alăturat pe lângă vreo casă boierească, ca să te procopsești?”

La aceste vorbe junele lăsă să iasă din pieptul său un suspin, care făcu multă întipărire boierului.

— „Oftezi, fătul meu; spune-mi, cei ai?” — Gheorghe ridică ochii în sus și întâlnind pe ai bătrânului plini de blândețe, lo curagiu și zise:

— „Mi-ai zis, milostive boierule, că de ce nu intru în vreo curte de boier ca să mă pricopsesc; dar mai deunăzi am ieșit dintr-o curte boierească în care am slujit cinci ani de zile și în loc de pricopseală m-a dat pe poartă afară cu urgie!"

— „și cine este acel nemilostiv și fără omenie boier?”

— „Este Postelnicul Andronache Tuzluc, cel mai de aproape al lui Vodă-Caragea”.

La numele acesta, fruntea bătrânului boier lo o expresiune de nemulțumire; dar cu toate acestea el mai în urmă adăogă:

— „Se vede că nu-l ascultai, că, de! voi, tinerii, sunteți cu mințile cam sburătoare”.

— „L-am iubit, boierule, ca pe un părinte, și m-am supus lui ca lui Dumnezeu!”

— „Ei bine, pentruce dar te-a gonit cu atâta asprime?”

— „Pentrucă am voit să-l scap dela pierdere!”

— „și din ce primejdie voiai să-l scapi?”

— „Voiam să-i scap averea din ghiarele unor tâlhari, cari îl înșală, îl sărăcesc și îl necinstesc!”

— „Ia spune-mi cum te chiamă?”

— „Mă numesc Gheorghe, boierule!”

—„Ascultă-mă, Gheorghiță”, zise boierul privindu-l tot cu mai mult interes, „voiești să intri în slujba mea?”

— „Mai întâi să binevoiți a-mi spune cine sunteți și voiu vedea”.

— „Eu, fătul meu, sunt banul C , șiea fii pe pace că nu te voi răsplăti ca Postelnicul!”

— „Primesc cu toată inima, milostivul meu stăpân!”

— „Eu nu te voi întrebuința în slujba de vătaf, ci te voi numi grămătic al meu, căci îmi trebuia un asemenea slujbaș și nu știu de ce mi s-a părut mie că vei fi bun și vrednic”.

— „Bunătatea ce arătați către mine, mă face să-mi pierz mințile. Pronia cerească v-a împins să-mi tindeți mână de ajutor”, răspunse tânărul cu ochii plini de lacrimi de recunoștință și luând cu înfocare și respect mâna bătrânului boier spre a o săruta.

— „„Să lăsăm acestea la o parte; ia arată-mi să-ți văz condeiul237)”.

Gheorghe lo o coală de hârtie și se puse a scrie acea scrisoare complicată, care prin trăsuri fine și rotunzite, superpunea în doo și trei caturi diferitele litere ale unui cuvânt, în cât ochiul trebuia să fie deprins spre a descifra acel tainic și măiestrit dedal238).

— „Foarte bine, aferim! Acum pune-ți călimările la brâu și vino după mine!”

Ei ieșiră împreună din palatul Vistieriei și se duseră la casa Banului. Nu era aceasta întâia dată, când bunul boier și mai toți boierii români luau în curțile lor tineri fără protecție și le înlesniau mijloacele de a-și face, prin munca și meritele lor, o carieră în lumea aceia unde favoarea și banii făceau totul.

Doo luni fură de ajuns lui Gheorghe ca să-și arate capacitatea și onestitatea sa, iar Banului ca să prețuiască aceste rare și nestimate calități.

Aceasta se dovedi mai ales într-o zi, când Banul chemă pe Gheorghe și-i zise:

— „Arhon grămătice; ia acest pitac domnesc și te du de-l dă în mâna lui Vel-Vistier!”

Gheorghe se duse la Vistierie și dete pitacul în mâna Vistierului, dar cât de mare fu mirarea lui, când auzi pe Vistier zicându-i că este orânduit Sameș la casa lefilor și recomandându-l amploiaților de față cu cele mai lăudăroase cuvinte.

El făcu mătanie până la pământ și sărută mâna Vistierului; apoi întorcându-se la Banul, îi făcu și lui cuvenitele mulțumiri și se așeză în slujbă. Ocupațiunea lui cea mai mare era de a îngriji ca, serviciul ce i se încredințase, să-l îndeplinească cu conștiință și să-l înbunătățească pe cât iertau legile depe atunci; dar această ocupațiune nu-l împiedică de a-și împlini cu exactitate datoriile de serviciu și de recunoștință către Banul C., protectorul său.

Osebit de aceste calități, el era respectuos către cei mai mari decât dânsul, fără a-i linguși; iar către cei mai mici, bun și amabil, fără a întrebuința acea popularitate trivială, care în zilele noastre deprinde pe atâți oameni slabi de minte a fi impertinenți, sub cuvânt că sunt independenți.

Nu trecu mult și aceste daruri firești, acest zel la serviciu ale tânărului sameș ajunseră până la auzul Domnitorului, care voind a se arăta că protege meritul și virtutea, — Domnitorii au câte odată asemenea slăbiciunii — onoră pe Gheorghe cu rangul de Medelnicer, pe care mai în urmă-l schimbă treptat până la cel de Serdar; astfel dar, junele funcționar realiză în scurt timp o fortună pe care o invidiau chiar feciorii de boieri.

Toți amicii binelui se bucurau de progresele ce el făcea; Banul C. însă împingea bucuria până la un fel de pasiune. Conversațiile ce ținea cu prietenii săi, mai totdeauna aveau de subiect meritele ce din zi în zi dobândea Gheorghe, prin activitatea cu care își servea țara sa. Casa și masa Banului erau puse la dispozițiunea protegiatului său, carele, spre a-și arăta marea sa recunoștință către bătrânul boier, îl iubea și se supunea lui până la sacrificiu.

Aceste onoruri ce pe toată ziua se repetau în casa Banului, nu rămaseră neobservate de juna Maria. Ea începu să se ocupe cu nevinovăție de omul acela despre care se ziceau atâtea lucruri bune și frumoase; și atențiunea ce dete favoritului tătâne-său, o făcu curând să descopere într-însul tot ce poate să insufle simțiri dulci și atrăgătoare. Bunătatea inimii sale se vedea scrisă pe figura-i francă și plăcută; blândețea ochilor săi făcură adeseori pe juna fecioară să se turbure; iar junele nu putu rămânea nesimțitor la aceste semne ale unui amor născând.

Dar atunci pacea își lo sborul din inima Măriei și din a lui Gheorghe; mica familiaritate ce se formase între dânșii din relațiunile casnice, începu să dispară; ei evitau întâlnirile, dar când întâmplarea îi punea pe unul în fața celuilalt, o confuziune neînțeleasă îi domina pe amândoi, încât nu știau ce să facă și cum să iasă din acea situațiune nedomerită. Multe nopți trecură fără ca somnul să poată închide ochii junei copile; cât despre Gheorghe, lucrul mergea mai bine, căci el, deși o iubea cu focul primului amor, dar ocupațiunile lui cele multe și variate, îl făceau să uite câteva ore din zi suferințele pasiunii sale celei fără speranță; pe dată însă ce se apropia de locuința Banului, inima lui începea să simtă chinurile arzătoare ale unui amor, care devenea cu atât mai puternic, cu cât el prezinta mai puține probabilități de un rezultat fericit.

Locul de predilecțiune al lui Gheorghe era chioșcul din grădină; într-însul își ținea el cărțile de citit și hârtiile sale. Pe dată ce se scula dela masă și își termina datoriile sale către Banul, se suia în chioșc și rămânea acolo meditând asupra tristei sale pozițiuni. De multe ori focul amorului îl aducea până la nesocotitul proiect de a fura pe juna Maria și a se ascunde cu dânsa în vreo parte mai puțin cunoscută a țării. Dar aceste rătăciri copilărești dispăreau înaintea simțului de onoare și datorie. —,„Ei bine", zicea el, „să fac această faptă osândită de bunele obiceiuri; dar ce va zice lumea, când va afla că un om gonit de nenorocire a fost ajutat și căpătuit de un boier cu inima milostivă; iar el, drept mulțumire, i-a pătat perii cei albi și l-a omorît fără vreme? Nu! Nu voi săvârși această nelegiuire! Voi fugi cât se va putea mai mult de întâlnirile mele cu Maria și dacă nu voi putea să sugrum în mine această patimă, voi părăsi casa făcătorului meu de bine și mă voi duce unde mă va îndemna Dumnezeu”...

Maria, pătrunsă de nevinovata sa iubire, simțea o mare plăcere a urmări pe Gheorghe cu ochii și cu imaginația ei; după ce el plecă la Visterie, ea se suia în chioșc și privea cu mare interes locul unde ședea el, cărțile pe care citea și în fine orice obiect pe care îl atingea el.

Intr-o zi, pe când se afla ea în chioșc cu femeile sale, o mică suflare de vânt risipi vreo câteva hârtii de ale lui Gheorghe; Maria se repezi să le adune, dar mâna ei se opri fără voie pe o hârtie de Veneția cu mărginile poleite, pe care erau scrise versurile acestea:

„Sus, pe cer, sunt multe stele; „Câmpu-i plin de floricele; „Dar nici una dintre ele „Nu-i ca chipul puicii mele!”

Maria, citindu-le, se simți transportată de bucurie și strângând hârtia, o bagă în buzunarul fermenelii. După câteva ore, rămâind singură, ea reciti de mai multe ori acele versuri și își plăzmui o mulțime de închipuiri frumoase, a căror concluziune fu convingerea temeinică că versurile erau scrise pentru dânsa și că Gheorghe o iubește. Singura ideie ce o turbura era că nu se credea așa de frumoasă precum o descrise Gheorghe în versurile sale. Modestia ei nu-i permitea să creadă că este mai frumoasă decât stelele cerului și florile pământului; cu toate acestea, amorul propriu și cochetăria, aceste viciuri ce le posedă până la un oarecare grad chiar femeile cele mai oneste, făcu pe noua noastră Ero239), să-și îndrepteze pașii către oglindă, unde după ce schimbă de mai multe ori veștmintele și se privi într-însa zâmbind și gesticulând, se retrase plină de speranță că poate fi iubită de frumosul ei Leandru.

Banul, preocupat de grijile casei și de neputința bătrânețelor, rămase mult timp în neștiință despre nașterea și creșterea cea repede a acestui amor. Dar stângăcia înamoraților și mai cu seamă întristarea ce se vedea pe fața Măriei, când lipsea Gheorghe de lângă dânsa, deșteptară oarecum bămiielele bătrânului. El, însă, ca om înțelept ce era, rămase în oarecare așteptare, până ce timpul și împrejurările îi va dicta măsurile ce urma să ia și se îngriji numai de a chema pe o femeie bătrână, credincioasă a casei, și a-i ordona ca să privegheze pe fată de aproape.

Pe cât timp amorul acestor juni rămase în periodul suspinelor, al privirilor melancolice, al nălucirilor fantastice și al viselor de aur nerealizabile, ei putură să-l ascunză de privirile oamenilor; dar toți știm că această pasiune este teribilă; este întocmai ca un vulcan, în a căruia inimă geme balaurul de foc și de văpaie, care se luptă neîncetat cu stâncile ce-l acoperă și care spărgându-le în fine, se revarsă cu flăcări și cu unde mistuitoare peste tot ce-l împresoară.

era o zi frumoasă de toamnă. Banul, împreună cu Gheorghe, se dusese la biserică. Maria, după ce își făcu rugăciunile dimineții, intră în grădină, ca să se plimbe cu doo din femeile sale. Fața ei era pălită ca unei flori bătută de vântul iernii. Ochii ei cei negri și plini de viață altădată, erau acum stinși de veghere și de lacrimi. Ea străbătea aleele cufundată în visurile inimii, și câte o odată se oprea în loc și privea grupele de iasomii și vițele ce se încolăceau pe arbori, formând figuri fantastice și grațioase. Femeile, observând starea în care se afla copila și nevoind să-i turbure gândurile, rămaseră mai în urmă și schimbară între dânsele vorbele următoare:

— „Ai! ce zici tu, Stanco! Mie mi se pare că cuconița are zmeu?240) Nu vezi tu că slăbește din zi în zi?... A ajuns ca o scândură”.

— „Ce spui tu, fă nebuno? Nu are nici zmeu, nici lipitură”.

— „Ce are dar?”

— „I-a căzut dragostea pe grămăticul cuconului. Asta e totul!”

— „Ce spui tu, fă? Pe cuconul Gheorghe? Da știe să aleagă... Nu e proastă fetița”.

— „Așa e, precum zici; dar să vedem, boierul o s-o dea după dânsul?”

— „Da de ce să n-o dea? Ce are cuconul Gheorghe? Nu e frumos? Nu e pricopsit? Auzi colo!"

Conversația lor se întrerupse prin venirea Banului dela biserică.

Maria, cum văzu pe tatăl său intrând în grădină, își compuse oarecum fizionomia și-i sărută mâna cu respect; după aceia, ea dete ordin să aducă cafeaua și dulceața în chioșc.

In timpul acesta, bătrânul suia cu gravitate scările chioșcului urmat de Gheorghe și de serdarul D , amicul său de casă.

Femeile aduseră tăvile cu dulceață și cafea și deteră tuturor, începând dela Banul; apoi se duseră, ca să dea loc ciubucciilor, să-și facă și ei marafetul lor.

Cât ținu această ceremonie, Gheorghe și Maria își aruncau din timp în timp câte o căutătură de amor cu așa de puțină îngrijire, încât Banul băgă de seamă și se convinse de fatalul adevăr, pe care mult timp îl crezuse mai mult o chimeră a sa și, ca să nu surprinză cineva turburarea ce-i pricinuise acea descoperire, el părăsi chioșcul urmat de Serdarul D și de fie-sa.

Gheorghe înțelese totul și îngălbeni ca ceara. Pus acum în luptă cu amorul și datoria, el căuta termenul de mijloc, ca să iasă din această teribilă pozițiune; a mai rămânea în casa făcătorului său de bine, îi era cu neputință, căci peste puțin ar fi devenit ingrat; a o părăsi era pentru dânsul o lovire fatală, căci nu ar fi mai putut să vază pe Maria, soarele vieții sale, și ar fi zdrobit toate speranțele unui viitor splendid ce abia se deschisese dinainte-i.

Nefericitul june se luptă mult timp cu ideile acestea; dar, în sfârșit, se hotărî a face sacrificiul cerut de onoare și de recunoștință. Lo hârtie și condei și scrise Banului această scrisoare:

„Blagorodnice și de bun neam al meu stăpân și binefăcător!" „Când vei citi această umilită scrisoare, vei ști că prea plecata domniei tale slugă a părăsit curtea domniei tale, ca să nu plătească cu rău facerile de bine ce ai revărsat asupră-i. Milostive stăpâne! sunt în această lume deșartă, nenorociri cari doboară, pe omul cel mai tare. Intr-o nenorocire ca aceasta am căzut și eu, nemernicul; și ca sa nu ajung a mâncă cu nevrednicie pâinea domniei tale, iată, mă depărtez curat și nepătat de nici o nelegiuire. Singura rugăciune ce cutez a-ți face, este să nu blestemi pomenirea mea, căci sunt nevinovat.” Prea plecată și umilită slugă a domniei-tale Gheorghe Sărdarul După ce strânse și pecetlui scrisoarea, chemă pe un fecior de-i aduse o căruță, pe care o opri la portița din dos a grădinii, ca să nu afle nimeni ceeace voia să facă; își cără apoi bagajul și până a nu părăsi casa Banului, dete scrisoarea în mâna slugei, zicându-i: — „Când mă va chema boierul, să-i dai această scrisoare”. Gheorghe ieși din curtea Banului, coprins de întristare; iar când ajunse la o mică distanță;, privi înapoi, și zărind chioșcul acela unde petrecuse cele mai frumoase zile ale vieței sale, ochii lui se umplură de lacrimi. Să venim iarăși la Banul. Nefericitul bătrân, trăznit ca de fulger de neașteptata și fatala încredințare ce dobândise, se închise în camera sa, unde petrecu toată' ziua, fără să ia nimic spre restabilirea sănătății sale ruinate de suferințe. Către seară, el intră în grădină cu scop de a chema pe Gheorghe și a-l dojeni pentru marea lui cutezare. Nerăbdător de a afla până la ce grad se ridică nenorocirea sa, porunci să-i cheme numai decât pe ingrat. Cât de mare fu însă mirarea lui, când îi spuse sluga, că Gheorghe a părăsit curtea, lăsându-i o scrisoare. Lo scrisoarea, o ceti de mai multe ori și apoi, ridicând ochii către cer, zise cu entuziasm: — Ce suflet îngeresc, ce suflet mare, Dumnezeule! Dar cu toate acestea, ce pot face la o asemenea întâmplare?... Fata îl iubește; el o iubește pe dânsa; nu-mi rămâne alta de făcut decât să chem preotul să-i cunune... Dar bine!... Ce o să zică boierimea cea mare a țării?... Băiatul e înțelept, e procopsit, are inimă bună, dar este ieșit din prostime; lumea o să afle aceasta și o să mă fac de râsul Grecilor lui Caragea; pare că auz de acum pe acei clevetitori zicând: „Ama cap și la Banul! Mai dăunăzi nu voi să dea pe fie-sa după Postelnicul Andronache, boier simandicos și om al lui Caragea și acum o dă slugii acelui boier!" Cum voi astupa eu gura lumii, pe care numai negrul pământ o astupă? Dar nu! Ce-mi pasă! Voiu da pe fie-mea lui Gheorghe și când mă va întreba cineva îi voi răspunde: Gheorghe e om cinstit și drept și boieria lui nu i-a dat-o nici averile câștigate din asuprirea săracilor, nici lingușirea!... Noi n-avem boieri de moștenire ca alte neamuri străine de prin Europa. Letopisețele noastre și arhondologia241) ne arată curat că ștefan Vodă, Mihai Vodă și alți domni moldoveni și români au boierit, pe câmpul de bătaie, pe mai mulți opincari cu inima de boieri; de ce dar să nu dau pe fie-mea lui Gheorghe, care și-a câștigat mica lui boierie prin muncă și istețimea minții sale?”... Banul, luat de vârtejul acestor idei liberale și umanitare, trimise să cheme pe Gheorghe; dar el plecase cu doo ore mai înainte la Moldova, unde credea că va găsi, de nu o alinare durerilor ce-l consumau, cel puțin un refugiu în contra relei ispite.

CAPITOLUL XIX. Avertismentele

Unul dintre regii Ispaniei, ridicându-se la demnitatea de împărat al Sacrului Imperiu242), nu mai putea sărmanul om nici să mănânce, nici să doarmă în pace din pricina poeților, cari îl zdrobiseră sub povara odelor și a sonetelor ce neîncetat îi prezintau; căci, să nu fie cu supărare, această tagmă de literați — pe care Platon243) a dat-o afară din republica sa — de la începutul lumii și până în ziua de astăzi, a fost cam lingușitoare și vanitoasă.

Intr-o zi, nefericitul împărat se plimba prin frumoasele grădini ale Escurialului 244), preocupat de grijile imperiului; dar tocmai când se pregătea, bietul creștin, să mulțumească lui Dumnezeu, că l-a scăpat cel puțin de poeți, deodată se înfățișă înainte-i un individ uscat ca un schelet și cu mustățile și sabia mai mari decât ale vestitului Cid245).

Nu trebui multă pricepere împăratului spre a cunoaște cu cine are a face, căci schimonositul individ purta vestmântul de licențiat în litere, fericire ce sărmanii regi din zilele noastre nu o mai au.

Complimentele cele ridicole și retorica cea afectată cu care poetul nostru citi compoziția sa, aduseră ilaritatea pe fața împăratului, și-i dete curaj să asculte peste cinci sute de exametri latini, furați negreșit din poeții Cezarilor.

După ce poetul se ridică dela pământ plin de praf, căci își citise oda în genunchi, numai ca să arate că poeții nu sunt de loc lingușitori, strânse pergamentul și îl dete împăratului, zicându-i:— „șire! primește această poemă care cutez a vă încredința, că este ieșită din propria mea inteligență”. Regele aținti ochii asupra poetului, și văzând vestmintele lui cele sfâșiate și unsuroase, scoase o pungă plină cu pistoli de aur246), și punând-o în mâna literatului, zise cu zâmbet comic: — „Primește, domnule licențiat, această pungă, și află dela mine că totul este vechiu în lumea aceasta”.

Ne servirăm de această mică istorioară, ca să arătăm lectorilor noștri, că avertismentele nu sunt o invențiune a guvernelor constituționale, ci din contră, ele sunt venite pe pământ mai deodată cu omul.

Să deschidem cărțile religiunilor antice, și vom vedea pe stăpânitorul Cerului trimițând la avertismente și expediindu-le la adresa lor cu mai multă iuțeală decât registratorii dela Ministerul din lăuntru. Prinfr-unul vestește pe primul om să iasă din paradis, căci mâncase din pomul inteligenței în contra avertismentului ce i se dedese. Prin altul vestește pe patriarchul Orfeu sau Lot, să iasă din Sodoma, căci voia s-o arză, pentru că locuitorii ei nu numai că nu voiseră să ia în considerațiune avertismentele ce le trimetea, dar cercaseră a desonora pe îngerii ce le aduceau acele avertismente. Printr-un al treilea avertisment stăpânul universului vestește pe Deucalion sau Noe, că o să înece pământul; și îi ordonă să facă o corabie de trei sute de coți în lungime și de cincizeci în lățime, în care să intre el împreună cu familia sa cea foarte numeroasă, luând cu dânsul câte șeapte perechi din viețuitoarele cele curate și câte doo din cele necurate, spre a servi la crearea unei lumi noo, fără să le pese cât de puțin autorilor cosmogoniei, de Buffon, Lineu și Cuvier, cari ne arată peste o sută treizeci de mii de: patrupede, pasări, insecte și reptile, pentru a căror conservare în număr îndoit și înr șeptit, s-ar cere negreșit o flotilă compusă din câteva corăbii de linie și fregate.

Pogorîndu-ne din cer pe pământ, găsim că avertismentele au jucat și joacă un mare rol în trebile omenirii. Astfel dar, Sultan Mahmud, marele sfăpânitor al celor credincioși și necredincioși, aflase din oarecare avertismente secrete, că principele Caragea se apucase la bătrânețe să învețe muzica vocală și că-i plăcea foarte mult să cânte:

uv OTjfiTcaTQUUTCti” 247)

și

„deize năiâeg za v 'EM-rptu”'” 248)

vestitele peane 249) ale Eteriei grecești, și fiindcă aceste cântece începuse a supăra înaltele urechi ale marelui Senior, escită dorința lui de a avea cu orice preț capul muzicantului domnitor; cât despre corp nu făcea nici o dificultate; putea să rămână în București sau or unde ar fi dorit principele.

Spre acest sfârșit dar, se începu mai întâi o corespondență între Sultanul și Principele, și alta între acest din urmă cu amicii săi din Constantinopole. Văzând însă Turcul că nu iese la socoteală cu avertismentele, începu, după obiceiul turcesc, din acei timpi, a trimite la: capugii, peșchegii și imbrohori250) împărătești ca să-i ceară capul.

Prințul însă, avea un cap foarte frumos, și o barbă atât de poetică și delicioasă, încât cel mai sfânt dintre toți sfinții patriarhi și-ar fi dat fericirea raiului, numai ca să o poată purta câteva zile lipită de fălcile sale cele prea sfințite. Nu-i venea dar neted bietului Caragea, să trimită capul Sultanului, și ca să scape de supărări, făcea nevăzuți pe toți trimișii împărătești, strângând tot într-um timp avuții însemnate, ca să o ia la sănătoasa, când îi va veni bine.

Aceste simptome, ce prevesteau o mare criză politică, nu rămaseră mult timp ascunse minții cei agere a postelnicului Andronache și a lui Păturică. De aceia, amândoi se sileau a strânge bani cu orice preț, ca să se poată lupta în contra nenorocirilor ce puteau să-i ajungă prin căderea protectorului lor.

In timp dar de câteva luni, iscusitul Păturică făjcu o mulțime de ispravnici și judecători, schimbă câțiva egumeni, stărui să nu se depărteze din funcțiune un episcop ce abuzase foarte mult de datoriile sale, fără a mai numi: zapcilâcurile, polcovniciile de poteră și căpităniile de județ, care îi deteră și ele un câștig bunicel.

Să nu pierdem din vedere, că doo părți din aceste hrăpiri le lua Păturică, și numai a treia parte o da fanariotului, din care mai lua și un bun bacșiș, însoțit de câțiva aferim și bravo.

Trecuse un an de zile de când Păturică devenise confident al stăpânului său și, prin istețimea și insinorile sale, realizase o stare bunicică, pe care o avea trecută într-un catastif de care nu se despărțea niciodată.

Intr-o seară, el se afla singur în odaia sa și se plimba cu pașii rari, învârtind pe degete niște mătănii de chihlibar, ca să gonească mulțimea gândurilor ce-l preocupau. Fața lui palidă și amenințătoare lăsa să se vadă suferința morală de care sunt chinuiți toți aceia ce se îmbogățesc prin-fapte rușinoase.

In fine, el se opri în loc, și după ce se mai gândi puțin zise: — „Este cu neputință1! Costea Chioru, deși este cel mai mârșav și mai calpuzan25l) dintre toți Grecii din țara românească, dar ce-mi pasă!... El nu va putea să-mi mănânce moșia, căci am înscrisul lui care dă pe față că moșia Postelnicului, pe care a cumpărat-o de la Sultan mezat, este a mea și el nu este decât un vechil pus din parte-mi, ca să nu zică lumea că cumpăr moșiile stăpânului meu cu bani furați de la dânsul. Să vedem acuma la ce sumă se ridică micul meu capitălaș. Să punem mai întâi moșia Răsucita, care până astăzi a fost a prea iubitului meu stăpân, iar de mâne încolo va fi a prea supusei sale slugi; al doilea, am o sută pungi de bani la Baron Sachelarie și alți atâția la Căminarul Polizache, cu dobânda cinci la pungă; al treilea am doo vii în Valea Călugărească. Toate acestea aduc pe an un venit de lei șasezeci de mii. Bravo, Dinule! Bravo, băiete! Așa este într-adevăr, dar sunt o slugă, o slugă boierească, meseria cea mai umilitoare din toate meseriile țării”.

„Tot omul este stăpân pe voința și pe gusturile sale: plugarul, după ce asudă toată ziua lucrând pământul, seara se întoarce la umilita lui colibă cântând și găsește lângă femeea și copiii săi răsplătirea ostenelilor sale; neguțătorul, mulțumit de micul său câștig, cum apune soarele își închide prăvălia, și dându-se cu încredere în brațele desfătării este fericit; numai noi, ciocoii de prin curțile boierești, suntem ursiți la cea mai aspră robie. Noi nu trăim decât ca să ducem înnainte blestemul lui Cain, ucigătorul de frate, tremurând la glasul stăpânilor noștri, precum tremură el, când auzea glasul lui Dumnezeu strigându-i:

— „Caine, ce-ai făcut pe fratele tău?”

— „De ce folos ne sunt noo mâncările cele bune, când nu le putem gusta în liniște? Ce prețuește o casă bine încălzită și un pat moale și frumos, când noi dormim pe picioare ca pelicanii, sau cu ochii deschișii ca iepurii, spre a fi gata la poruncile stăpânilor noștri în orice ceas al nopții!... Dar astă viață plină de chinuri va înceta odată! Moșia cea mare a Grecului am înghițit-o și nu m-am înecat”. „Viile din Valea Călugărească i le-am hrăpit fără cea mai mică greutate; au rămas acum cele doo moșii din Buzău și casele; bun e Dumnezeu și pentru dânsele, și atunci voi lăsa pe fanariot cu punga mai ușurică decât a unui nefer de Spătărie, și cu sufletul încărcat cu blestemele săracilor, din ale cărora sudori și-a strâns acele bogății”.

După ce Păturică termină această filozofie ciocoiască, scrise un răvaș și îl trimise lui Costea Chioru.

CAPITOLUL XX. Teatrul în țara Românească.

De va fi existat teatru în țara noastră înainte de Caragea, nu știm; istoria nu ne spune nimic; chiar tradițiunile populare nu ne arată decât venirea unor scamatori arabi și turci, cari scoteau panglici din guri, înfigeau ace prin mușchii mâinilor, vărsau meiu pe nas și scoteau din cap o mulțime de căciuli252).

In timpul lui Caragea veni pentru prima oară un întreprinzător de dioramă253) și clădi un teatru de scânduri în curtea Banului Manolache Brâncoveanu254). Acest teatru optic ținu câtva timp, iar mai în urmă Domnița Ralu clădi la Cișmeaua Roșie o sală de bal, în care se adunau boierii și cucoanele de petreceau nopțile cele lungi ale iernei.

Puțin însă după aceia veni în București un antreprenor de teatru melo-dramatic cu o trupă formată astfel încât să poată reprezintă: tragedii, drame, comedii și chiar opere.

Artiștii cei mai principali ai acestei companii erau: Gherghei (directorul) pentru rolurile comice, madame Dilli pentru rolurile forte de femeie, demoazela Dilli pentru rolurile de jună amantă, iar domnul Steinfels era prim amant forte.

Repertoriul lor se compunea din cele mai frumoase producțiuni dramatice și opere muzicale ale școalelor italiană și germană; dar piesele cari întâmpinau o primire mai favorabilă în publicul teatrului nostru erau: Saul , Ida , Pla-de-Tolomei, Briganzii și Faust, precum și operele: Gazza-Lddra , Moise in Egipt , Cenerentola , Flautul magic , Idomeneu și câteva altele255).

In timpul acesta, națiunea elenă se pregătea să rupă lanțurile ce de patru secoli o țineau în sclavie. Bărbații cei mai luminați și mai patrioți ai acestei națiuni se adunaseră din toate părțile în România și în țările vecine cu dânsa și formaseră din București un centru de operațiune a mai multor comitete ce lucrau în unire pentru binele patriei lor.

Intre bărbații înscriși în registrele comitetului revoluționar elenic din București, figurau: Atanasie Cristopolu, noul Anacreon al Grecilor moderni, Iacovache Rizu, poet cu mare reputațiune, Scufu, care mai în urmă reprezintă pe Grecia liberă la mai multe curți ale Europei, doctorul Cristali, Constandie Buzăul și Logofătul Gheorghe Serurie.

Acești oameni, în adevăr mari și înzestrați cu inimi generoase, cunoscând cât de mult contribuește teatrul la formarea inimei unui popor primitiv și la pregătirea lui pentru fapte eroice, se gândiră a înființa un teatru în limba elinească.

Ca să poată dar a realiza această ideie ce țintea la pregătirea junilor eleni din principate pentru sfânta luptă a independenței clasicului pământ al Eladei, formară repertoriul lor tot din piese pline de patriotism, virtute, abnegațiune și ură în contra tiraniei.

Prima producțiune ce se reprezentă pe scena acestui teatru fu Moartea lui luliu Cezar de Voltaire, tradusă în elinește de logofătul Gheorghe Serurie. Succesul ei fu splendid, iar întipărirea ce lasă în inima spectatorilor fu atât de mare, încât după ieșirea din teatru, mulți dintre elini intonau pe uliți peanul răsbunării și al morței.

După această piesă urmară: Mânia lui Achil compusă de Atanasie Cvistopolu ; Timoleon, de Zampelius ; Meropa , Zaira și Mahomet de Voltaire , Orest și Filip II, de Alfieri ; Polixeni, de Iacovache Rizu și Aristoden, de Monti.

Cel ce voiește să afle dacă aceste piese au produs sau nu efectul lor, să întrebe câmpiile Drăgășanilor din România și pe ale Greciei sclave pe atunci, și ele vor răspunde arătându-i un popor liber și un regat nou înscris pe harta Europei.

Actorii cari au luat parte la reprezentarea acestor producțiuni teatrale, erau mai toți studenți din școala elinească; iar cei ce s-au deosebit mai mult prin geniu și talent au fost: C. Aristia, Theodor Gazi, Constantin șomache, Doctorul Formion și Gheorghe Mașu.

La început, toate rolele femeiești se jucau de bărbați și mai cu seamă de tînărul C. Aristia, al căruia fizic și dexteritate se conformau mai mult cu caracterul femeiesc, dar mlai în urmă s-a găsit o femeie, anume Marghioala 236), care a primit cu mare plăcere să joace aceste role în toate piesele repertoriului.

Junii români, ce-și făceau studiile în școala elinească, văzând pe străini realizând într-un timp atât de scurt o instituțiune de cea mai mare necesitate pentru o națiune, luară hotărîrea a-i imita.

Spre acest sfârșit se aleseră câțiva din cei mai cu talent și în puțin timp ridicară pe scenă faimoasa tragedie a lui Euripide, numită Ecuba257).

Această piesă, ce pentru prima oară da ocaziune limbei române a intra în templul muzelor, avu un succes nu tocmai satisfăcător din cauza geloziei și a rivalităților. După dânsa se reprezintă Sgârcitul, de Molière 258 ), și alte câteva producțiuni, apoi încetă.

Revoluția lui Tudor Vladimirescu, care dete națiunii române drepturile ei cele strămoșești, o datorăm în mare parte ideilor de libertate și eroism, culese de junii români din piesele: Moartea lui Cezar , Achil , Timolean și Ecuba.

Cât dură aceste turburări politice, în care Românii cu armele în mâini smulseră de la tiranii lor dreptul de a fi guvernați de principi români, teatrul stătu închis. Melpomene și Thalia259) părăsiră marginile Danubiului, și se așezară în patria lui Leonidas, ca să aprinză în pieptul descendenților lui focul cel sacru al libertății, care purifică pe națiuni de lepra sclaviei.

După revoluțiune ven la domnie, principele Grigorie D. Ghica.

Acest domnitor român, deși aveâ mare dorință ca să aducă țara la cel mai înalt grad de fericire, dar ranele ei erau multe și vindecarea lor reclamă timp îndelungat și sacrificii colosale.

El, dar, ca un adevărat părinte al națiunii, studiè cu seriozitate pozițiunea țării și începu opera regenerării prin îmbunătățiri de prima necesitate: regulă finanțele țării sleite de domnii fanarioți și invaziunile precedente; combâtu abuzurile amploiaților, înzestră Capitala cu pavagiu de piatră, înființă școale în limba română260) și poate că ar fi făcut mai multe îmbunătățiri, dacă resbelul turco-rus nu-l da jos după scaunul domniei.

Guvernul provizoriu rusesc, 'deși în aparență se arătă că dorește luminarea Românilor, în fond însă făcea tot ce putea ca să introducă confuziu-nea spiritelor și ignoranța261), dar la 1834, numindu-se Alexandru Dimitrie Ghica domn al țării, Românii din toate părțile începură a se deștepta din letargia în care se aflau până aci. „Curierul Românesc”, singura foaie pe atunci, prin articolii săi plini de patriotism, începu a chema pe Românii cei inteligenți să depue pe altarul patriei renăscute rodul ostenelilor și al veghierii lor.

O societate filarmonică se înființă. Fondatorii ei fuseră: I. E. Rădulescu, I. Câmpineanu și C. Aristia. Cel dintâi contribuia cu doi galbeni pe lună, lucrări literare și sacrificii tipografice pentru imprimarea de piese teatrale, programe înștiințări, etc.; cel de-al doilea, cu patru galbeni pe lună; iar Aristia cu un galben pe lună și îndatorirea de a da lecțiuni drama-ice câte șase ore pe fiecare zi.

După șease luni de lupte gigantice în contra dificultăților de tot felul societatea isbuti a pune în scenă pe Mahomet de Voltaire, cu luxul și îngrijirea putincioasă în acei timpi.

Piesa, în fine, reuși de minune. Publicul, acuzat astăzi că nu este în stare să înțeleagă producțiunile clasice, se entuziasmase atât de mult în cât cerea prin manifestări sgomotoase reproducerea piesei.

Junii elevi ce se distinseră în această piesă au fost: Nicu Andronescu în rolul lui Mahomet, loan Curie într-al lui Zopir, Diamandi Nicolae a jucat bine pe Zeid. și Ralița Mihăileanu pe regina Palmira; dar inamicii Românilor prevăzând moralitatea și patriotismul ce puteau să inspire asemenea piese în inima poporului, întrebuințară toate mijloacele și suiră pe scenă comedii și farse imorale care conrup spiritul și inima262).

Efectul moral ce produse reprezentarea lui Mahomet fu necalculabil; venitul societății filarmonice se înzeci; numărul membrilor ei se ridică până la șaptezeci indivizi, între cari figurau cei mai nobili și tnai inteligenți bărbați ai societății noastre. Entuziasmul merse așa departe încât unii dintre asociați, și chiar dintre particulari, în sacra și patriotica lor esaltare, începură a dota societatea cu donatiuni testamentare 251). Dar inimicul cel neîmpăcat al fericirii noastre, văzând toate aceste mărinimoase aspiratiuni ale Românilor către civilizare, ațâță mai întâi gelozie între capii societății, apoi între I. Câmpineanu și Principele Domnitor; iar după aceea prin coruptiune și intrigă, reuși a distruge acea societate, care de ar fi existat până acum, negreșit că arta dramatică și literatura noastră ar fi ajuns la mare grad de cultură.

Mărul discordiei care aduse această nenorocire fu o medalie de aur proiectată de societate a se da prin vot membrilor societății, cari ar fi meritat mai mult. Se zice că Câmpineanu ar fi dorit să i se dea numai lui acea medalie și de aceea începuse a lua ton de dictator; pe de altă parte iarăși Principele Ghica, văzând cu ochi răi crescânda popularitate a Câmpineanului și temându-se a nu ajunge printr-însa la tron, aduse lucrurile astfel, încât I. Eliade și C. Aristia își deteră demisiunea și printr-aceasta totul se spulberă în vânt.

Puțin ceva mai în urmă se făcură noui încercări pentru reînființarea societății Filarmonice. C. Aristia fu însărcinat cu această lucrare. El conduse lucrurile cu mare silință și amor propriu; văzând însă că teatrul și literatura erau numai un pretext, iar adevăratul scop era intriga politică, se retrase.

După trecere de câtva timp, iarăși începură a se ivi simptome pentru redeschiderea teatrului național. De astă-dată însă Domnitorul însuși se pusese în capul întreprinderii, cu scop — după mărturisirea contimporanilor — de a paraliza influența Câmpineanului și a surpa totdeodată și teatrul.

Spre împlinirea acestui scop, chiemă iarăși pe C. Aristia, și-i propuse Direcțiunea teatrului cu salarul de galbeni cincizeci pe lună și tot venitul reprezentațiunilor. Este însă un proverb, care zice: „Cine s-a fript cu ciorbă, se teme și de iaurt".

Bietul Aristia se fripsese de doo ori cu ciorbă, și ceeace i se oferea acum, nu era nici iaurt, nici apă rece. Spre a scăpa, dar, de această noo amăgire, ceru dela Domnitor să i se dea înscris ofertele ce îi făcuse.

Această dorință nu i se împlini de Domnitor sub diferite pretexte, între cari intră și acela, că nu voiește să se declare pe față protector al teatrului, ca să nu atingă susceptibilitatea Câmpineanului.

Aristia primi și se fripse pentru a trea oară, căci după suirea pe scenă a lui Saul de Alfieri cu un succes gigantic, în care se distinse foarte mult junele Curie, începură persecuții indirecte, cari aduseră căderea definitivă a teatrului264).

La anul 1844—1845, Constantin Carageali, elev al lui Aristia, părăsi capitala Moldovei, unde întreprindea arta dramatică cu un mare succes, și însoțindu-se cu C. Mihăileanu, și prin concursul d-lor: Ănesti Cronibace, Lăscărescu, Ralița Stoenescu și Caliope Carageali, deschiseră iarăși teatru 265).

CAPITOLUL XXI Femeia a scos pe om din raiu.

Lectorii noștri cunosc planul lui Păturică și al Duduchii de a ruina pe fanariot; n-au însă nici o ideie despre ingenioasele lor mijloace prin cari își puneau în lucrare întunecoasa lor infențiune. Este dar de datoria noastră de a da aci câteva probe despre vicleniile acestor doi șireți.

Cunoaștem cu toții că luxul este cel mai teribil agent al corupțiunii; pentru dânsul, femeia cea mândră și ușoară de minte calcă în picioare credința jurată soțului ei, vestejește onoarea sa și a familiei, își face copiii nefericiți, cade în ura și disprețul societății, în fine face totul și se pierde în prăpastia celor mai mari crime.

Acest flagel inventat de Satan, ca să piardă pe om prin femeie, deși se introdusese în țară la noi de către fanarioți, cu scop de a ne face să pierdem simplitatea și viața cea aspră, ce ne da tăria de caracter, dar el fiind foarte costisitor, se întinsese numai în clasele cele avute, iar poporul de jos rămăsese neatins. Dar invaziunile, ce neîncetat călcară țara, introduseră cu încetul manufactura europeană, care se compune în mare parte din diamante și aurării falșe, precum și din postavuri și mătăsării arse, cu cari neguțătorii cei fără conștiință înșelau și sărăciau norodul 266).

Răul acesta merse crescând neîncetat; iar în timpii lui Caragea ajunse la culme. Luxul, acum, își avea proseliții săi în toate clasele societății; femeile nu mai visau decât diamanticale, stofe de mătase și alte secături de acestea, pentru cari erau în stare a sacrifică tot.

Deschiderea clubului dela Cișmeaua Roșie și prefacerea lui mai în urmă în sală de teatru, dete o întindere și mai mare luxului. Toată societatea dorea să vadă tragediile și operele germane reprezentate de Gherghei. Nu era familie în care să nu se vorbească despre teatru, și mai cu seamă despre găteala cucoanelor. Femeile își martirizau bărbații iar junele și junii pe părinții lor, ca să le cumpere veștminte noi, diamante și parfumării. In darn se opunea bietul calemgiu la pretențiunile femeii sale, în darn îi repeta de o mie de ori, că dintr-o leafă de cincizeci lei pe lună267) nu poate să ție greutățile familiei și să facă și lux, căci femeea punea mâinile în șolduri și îi răspundea prin aceste cuvinte:

— „Calicule! dacă n-ai stare, de ce te-ai însurat? Să-mi faci rochie de maltef 268), și să-mi cumperi șal și cercei de Lipsea, auzi tu? C-apoi îmi fac eu... Ințelesu-m-ai?”

Nenorocitul soț tăcea și iprivea cu sufletul plin de întristare pe soția sa îmbrăcată întocmai ca cele mai dintâi cucoane, fără să-și aducă aminte că a contribuit cât de puțin la strălucitul lux al soției sale.

Intr-o seară, Postelnicul Andronache, în contra obiceiului său, se afla acasă la dânsul. El ședea pe o sofa,fumându-și ciubucul cu o flegmă269) demnă de un osmanlâu și vorbia din când în când cu Păturică.

— „Așa, Dinule dragă”, zicea el, „să ne mai măsurăm cheltuelile, că nu mergem bine. Ce Dumnezeu! Eu câștig pe tot anul aproape la patru sute pungi de bani, și cu toate acestea vii neîncetat de-mi spui că n-avem bani și mă silești să fac împrumutări”.

— „Foarte bine te-ai gândii, milostive cucoane; numai este cam târziu. Datoriile s-au mărit foarte mult prin neplata dobânzilor; Costea Chioru vine în toate zilele de-mi cere dobânda și capetele; grămăticul lui Baron Meitani, asemenea; fără a mai adăoga, că de multe ori întâmpin greutățile curții din mica mea lefșoară de calemgiu, pe care mi-ați dat-o blagarodnicia voastră”.

— „Dar bine, Dinule, îmi aduc aminte că chiar în luna trecută am câștigat peste o sută pungi de bani dela slujbele ce am dat la unii alții prin mijlocirea mea; ce s-au făcut acești bani?”

— „S-au cheltuit toți, milostive cocoane”.

— „Ei bine, pe ce? fă-mă să înțeleg”.

— „Asta este foarte cu putință; să adun catastiful, să vezi”.

Ciocoiul se pogorî jos, în camera lui, și se întoarse într o clipă ținând în mâini o carte mai mult lungă decât lată, pe care deschizând-o, citi cu o manieră cancelarică:

Catastif de dosolipsie al casei Dumnealui Marelui Postelnic Andronache Tuzluc.

Leatul 1818, Septembrie 1. Primiti. Talere, Bani 20.000. Dela șeapte ispravnici ce au luat pi-tacele din mâna mea. 6585. Ipac, dela alte husmeturi date prin mine. 3.567. Ipac,dela nouii căpitani de poteră ce luat pifacele tot prin mine. 8.600. Arenda moșiei Plânsurile pe leatul 1818. 1.250.90 Ipac, din vânzarea a 2500 vedre vin, vadra pe bani șeasezeci. 270. De dare și luare. (N. A.). 2.500. Din vânzarea pădurii depe moșia Chinuelile. 3.500. Dela igumeni pentru volnicii și alte madele271). 2.000. de la episcopul Râmnicului pentru pentru prefacerea unui zapis de datorie. l.700- Ipac, dela episcopul Buzău. 297.30 Dela doi nemți, ca să aibă voe a jucă pe la bâlciuri: la o para cinci272). 50.000. — Fac peste tot primirile. Cheltuiți pe leatul 1818. 3.680.— Cheltuiala cuinii, care se vede trecută condeiu cu condeiu în catastihul Stolnicului. 1.560.— Lemne pentru iarna trecută. 800.— Cărbuni. 600.— Fân și orz. 380.— Imbrăcămintea țiganilor. l-800.— Facerea unui han la moșia Chinuelile. 400.— Dregerea butcei și a radvanelor. 15.000. — La doo ziafete: unul la Sf Andrei și unul la Sf. Vasile. 12.500.— Dați giuvaergiului pentru diadema de diamant și alte giuvaericale date cocoanei Duduchii la Sf. Andrei. 1.000. Chiria caselor cocoanei Duduchii. 250.— Ipac, simbria slugilor dumneaei. 3.000. — Ipac, simbria amăuților. 8.000. — Giuvaeruri, blane de samur, cacom și de belchiță 273), icumașuri de rochi cocoanei Duduchii de Sf. Vasile. 250— Dați iamncilor 274) și calemgiilor ce au venit de Crăciunul domnesc275). 250.— Dați meterhanelii, idicliilor, fustașilor și altor tagme de slujitori, bacșiș de Sf. Vasile. 19.380.— Dați blagorodniciei voastre pentru buzunar în mai multe rânduri. 1.200.— Simbriile slugilor casei. 200.— Bacșișul lor de Sf. Vasile. 66.670. — Fac cheltuiți. 50.000.— Se scad primiți. 16.670. — Cheltuiți mai mult și cari s-au luat cu dobândă dela Costea Chiorul.

Fanariotul ascultă cu luare aminte socotelile ce-i înfățișă Păturică, dar când ajunse la încheere si văzu luate de vânt cele una sută pungi de bani, și o datorie noo de lei 16.670, cu dobândă ovreiască, oftă din adâncul inimii; dar în momentul când se gătea să facă oarecari băgări de seamă și mustrări vătafului său de curte, ajunse la urechea sa sgomotul unei trăsuri ce se oprise la scara caselor sale.

Păturică ieși să vază pe vizitator și revenind anunță pe Chira Duduca.

— „Duduca!” exclamă fanariotul cu surpriză.

— „Da, milostive stăpâne, dumneaei”.

— „Lasă-mă dar singur și te voiu chema la trebuință”.

Păturică lăsă capul,în jos și ieșind din cameră, se întâlni față în față cu Duduca, căreia ii șopti:

— „Să te văz, acum este timpul".

— „Lasă pe mine”, răspunse ea, cu un accent ce se stinse pe frumoasele ei buze, precum se stinge o armonie de tonuri muzicale purtată pe aripele vântului din locuri depărtate; apoi intră în iatacul grecului și șezu lângă dânsul pe sofa. Vestmintele ei simple, dar bine tăiate, coafura cea împănată cu roze și micșunele, parfumurile cu cari era stropită și, mai presus de toate, grațiosul aer ce avea în acea seară, arătau până la evidență necesitatea ce avea ea de a încânta și a ameți pe fanariot mai mult decât totdeauna.

Scopul ei era deja pe jumătate împlinit, căci fanariotul, cum o văzu, deveni palid și începu să-i tremure fibrele de emoțiune.

— „Dumnezeule! Cât ești de frumoasă, Duduco”, exclamă el, cu ochii rătăciți și cercând cu mâna tremurătoare să apuce pe a frumoasei cochete.

— „Râzi de mine, cucoane Andronache; eu nu sunt atât de frumoasă precum zici”.

— „Nu, Duduco, îți spun adevărul”.

Greaca se plecă și-l sărută pe obraz cu un transport de amor prefăcut, lo mâna lui într-ale sale și o acoperi de sărutări, apoi căzu în niște meditațiuni, pe cari fanariotul le tălmăcea în multe chipuri, dar toate în favoarea amorului său.

Mai multe scene de un amor delicios se petrecu între dânșii, dar când greaca crezu că a sosit timpul să dea lovitura decisivă, se prefăcu că cade într-o adâncă întristare, oftă cu o prefăcătorie ce nu s-a văzut până acum chiar la cei mai lăudați actori dramatici ai teatrului nostru și vărsă câteva lacrimi mincinoase.

Fanariotul o privi cu extaz și durere de inimă, căci din nenorocire o iubea până la nebunie. In momentele acestea, vicleana femee scoase o gevrea276) albă din buzunarul unei scurteici blănită cu cacom 277) alb și își șterse ochii, apoi îmbrățișa pe fanariot și începu a-l sărută cu buzele ei cele rumene și arzătoare ca focul.

Aceste fine prefăcătorii puse pe fanariot într-o pozițiune foarte critică; el nu știa la ce să atribuie lacrimile și furiile de amor ale amantei sale.

Greaca începu iarăși a ofta și a lăcrima.

— „Ce ai, Duduco, de plângi și oftezi”, o întrebă fanariotul, cu un aer în care se vedea desperarea și curiozitatea. „Spune-mi cine te-a supărat?"

— „N-am nimic, nu m-a supărat nimeni”.

— „De ce plângi, dar? De ce oftezi?”

— „Plâng nenorocirile mele”.

— „și care sunt acele nenorociri? Nu te îmbrac? Nu-ți dau de mâncare și casă? In sfârșit nu te iubesc mai mult decât pe mine? Nu vezi că amorul tău m-a zalisit 278), am ajuns ca Manea nebunul?..."

— „Prefăcătorii bărbătești și nimic mai mult”.

— „Nu Duduco, pe viul Dumnezeu, te iubesc din toată inima”.

— „Dacă m-ai iubi, m-ai lăsă și pe mine să mă duc la plimbare, la teatru nemțesc și la comedie; nu m-ai ține închisă ca p-un papagal și îmbrăcată cu trențele astea ca o preoteasă de maha1a”.

— „Dar bine, giuvaericalele ce ți-am trimes la ziua mea, cumașurile 279) de rochii, șalurile; toate acestea le numești trențe?” zise fanariotul, ofensat și atins de nemulțumirea amantei sale.

— „Nu sunt trențe, dar nu sunt la modă”.

— „Să le schimbăm și să lom altele la modă”.

La aceste cuvinte, Duduca începu să râză cu hohot.

— „De ce râzi?” întrebă fanariotul.

— „Auzi colo, să le schimb! Da, slavă Domnului! nu sunt nici condicăreasă, nici teleloaică".

— „Dar bine, Duduco dragă, e păcat să șază de geaba în sipet”.

— „M-am gândit eu la aceasta și le-am vândut pe toate la Tolba ovreica280)”.

— „și acum?”

— „N-am alte haine decât acestea ce le vezi, și cerceii aceștia de tumbac (bronz)?”

— „și ce ai prins pe dânsele?”

— „Mai nimic, o mie cinci sute lei”.

— „O mie cinci sute!.. dar știi tu, Duduco, că acele lucruri costiseau peste o sută de pungi de bani?”

— „Teleloaica mi-a zis că pietrele sunt proaste".

Grecul rămase pe gânduri apoi zise:

— „Ei bine, Duduco, cu ce o să ieși acum în lume?”

— „Cu vestmintele ce vezi pe mine”.

— „Să te ferească Dumnezeu de una ca aceasta. Amoreaza Postelnicului Andronache nu va purta niciodată rochii de maniță și de bogassiu.

Greaca, mulțumită foarte mult de ambițiunea în care adusese pe amantul ei, schimbă vorba.

— „Am auzit”, zise ea, „că teatrul nemțesc este foarte frumos și nemțoaica cea tânără a înebunit lumea, se mai zice iarăși, că hatmanul Cărăbuș moare după dânsa. Când o să mă duci să o văz și eu? Ai? Spune-mi!”

— „O să vie vremea, scumpa mea”.

— „Am auzit că zilele astea o să parastiseas-că281) „Italiana în Algir”, bucată cu cântece. O să mă duci să o văz și eu?”

— „Da, da, o să te duc”, îngână fanariotul, aprins de gelozie.

— „Să văz și eu cucoanele și boierii cei mari”.

La zicerea boieri, gelozia fanariotului se irită și mai mult; el se temea să o expuie vederii lui beizadea C. și a capioldașilor lui, căci îi știa cât erau de stricați.

Duduca se prefăcu că voiește să plece, dar în momentul când își lua rămas bun dela amantul ei, ușa camerei se deschise puțin, și lăsă să se vază capul cel pleșuv și fața cea plină de viclenie a lui Costea Chiorul, bogasierul.

— „chir Costea!” zise Duduca cu o surpriză prefăcută.

— „Da, plecata slugă a Măriei sale Marelui Postelnic și a d-tale, prea strălucită cuconiță”, răspunse șiretul, lăsând să se vadă cât se putea mai bine o cutie cu giuvaericale și câteva șaluri și cumașe de mătăsării.

— „Ce ne aduci nou, chir Costeo?” exclamă fanariotul, cu gravitate.

— „Să trăești, arhon Postelnice! Am desfăcut astăzi taxidul de marfă ce am primit dela țarigrad, și după datorie am venit mai întâi la înălțimea ta, ca să-ți alegi ce-ți va plăcea”.

— „Aferim, chir Costeo, să trăiești; dar ia spune-mi ce ne-ai adus; deschide-ți cutiile, să vedem și noi. Ai, dă-te mai încoace!”

Costea Chiorul deschise cutia pe care o adusese cu dânsul și începu a desface mărfurile, pronunțând cu îngâmfare numele fiecărei mătăsării sau giuvaerica: „asta este hataia 282) de Veneția sadea, hataia flovantin, Camohas de Veneția cu fir, camohas sadea, catifea cu aur și sadea de Veneția, sandal cianfes, canavăț, tafta, atlas vărgat, și cu flori, hares pungiuc, fesuri tuneslii. basmale de Triest, de Franța și de Englitera, tulpan mosc, alagea de Triest, șal de India ciceacliu, șal boza-fer mai cu flori prin colțuri, gear de India, sanguliè, brâuri caragialar cusute, cutnii, alagea, citarii și gazii de Brussa, suvaele de Halè284)

Greaca privea cu ochii scânteietori mătăsăriile de Veneția, de Franța și de Brussa, și când îi plăcea vreuna, făcea lui Costea câte un semn de înțelegere, iar el punea la o parte materia aleasă.

— „Ceva giuvaericale frumoase și iettine, exclamă Duduca, cu o voce tare, și făcând un nou semn de înțelegere neguțătorului.

— „Avem, strălucită cuconiță, de cele mai frumoase, dar sunt cam scumpulețe.”

— „Nu te teme despre preț, adaose Postelnicul, cam atins la mândrie, „scoate tot ce ai mai bun și voiu plăti cu bani peșim (gata).

Aceste cuvinte umplură de bucurie pe amândoi amăgitorii. Costea Chiorul începu să scoată dintr-o cutie: coliere (ghiordane) de diamant și de rubine, cercei de berliant285), mele de smarald, rubin, berliant și matostat, făcând fiecărui obiect câte o laudă nemeritată.

Duduca alese un colier de diamant, o pereche cercei de briliant, câteva inele de rubin și smarald, vreo câteva carfițe (ace) de aur cu pietre scumpe și zece bucăți de mătăsării dm cele mai

— „Ia să vedem, Duduco dragă, ce ți-ai ales!”

Ea, ca să ațâțe și mai mult ambițiunea lui, zise cu un zâmbet înrăutățit:

— „Iată lucrurile ce am ales, dar...”

— „Dar ce? răspunse fanariotul ofensat.

— „Costisesc prea mult, nu sunt pentru mine".

— „Aceste vorbe mă supără, Duduco. Ia ori ce-ți place; ia chiar toată marfa lui Costea, ca să vezi că pentru amorul tău sunt în stare să jertfesc chiar viața mea...” Apoi întorcându-se către Costea, îi zise:

— „Fă socoteala, Costeo, și spune-mi ce-ți sunt dator?”

— „Numai decât, Măria ta”.

și scoțând un petic de hârtie din sân și un condei de pana din călimările de alamă ce purta la brâu se prefăcu că scrie și sumarisește; iar după ce clătină capul de câteva ori, ca să arate de câtă importanța era suma ce avea să pronunțe, zise:

— „Giuvaericalele și cumașele de rochii costisesc una... sută, doozeci pungi de bani”.

— „A! a! E foarte scump; nu iau nimic”, exclamă greaca luând un aer de o sublimă prefăcătorie.

— „ține-le pe toate”, adaose fanariotul, și întorcandu-se către neguțător, îi zise cu mândrie:

— „Vrei să-ți plătesc acum în bani naht 286) sau să-ți fac zapis cu diorie 287?)”.

— „Bine ar fi să-mi plătești în naht, dar ca să nu te supăr primesc și pe datorie; să-mi dai însă o piliță cu nume deschis către Baron Sachelarie sau către Căminarul Polizache și totul se va isprăvi”.

— „ Bine, fie după cum zici”.

Polița se scrise și se dete în mâna lui Costea, care o primi făcând închinăciuni până la pământ.

In momentul când se termină această infernală tâlhărie, un gemăt răgușit se auzi în cameră. Nimeni nu băgă de seamă, afară de Duduca, care deveni palidă ca un cadavru.

Acel gemăt ce semăna cu urletul de bucurie al demonilor când fac să cadă un sfânt în lațurile lor, era expresiunea infernalei bucurii a lui Păturică, care, prin stratagema de acum a Duduchii, devenea stăpân pe tot ce-i mai rămăsese bietului fanariot.

Duduca și Costea ieșiră amândoi din casa fanariotului, mulțumiți de treburile ce făcuseră.

CAPITOLUL XXII. Italiana în Algir288).

In mahalaua numită în vechime Popa Dârvaș, iar acum Biserica Albă după podul Mogoșoaiei, față în față cu casele cele mari ale Deșliului se afla pe timpii lui Caragea o piață în mijlocul căreia clădise Doamna Ralu o sală de club care mai în urmă se prefăcu în feafru. Acest edificiu avea lungimea de optsprezece stânjeni, iar lățimea de noo și câteva palme, privit însă din punctul de vedere sal stilului și al altor amănunte architectonice, nu prezintă nimic însemnător. Interiorul lui se compunea dintr-o sală de spectacol și câteva camere situate la dreapta și la stânga sălii. întruna dintr-însele se țineau dulceți, rachiuri și băuturi răcoritoare pentru trebuința publicului; iar în cea de a doua, ședeau slugile boierilor pe timpul reprezentațiunii.

Sala teatrului, propriu zisă, avea trei rânduri de loji tapețate cu postav roșiu și împodobite cu perdele de chembrică cu ciucuri albi. La dreapta era o sofa îmbrăcată cu catifea roșie pe care ședea Domnitorul, iar mijlocul sălii era acoperit cu lavițe căptușite tot cu postav roșu. Scena se deosibea de restul sălii printr-o cortină de pânză pe care era desemnat Apollon ținând lira pe genunchi. Intr-un spațiu mic ce despărțea scena de public, erau o mulțime de scaune și pupitre 290) destinate pentru muzicanții ce compuneau orchestra depe atunci. Iluminația era în adevăr curioasă, căci în loc de lampadar și lampe, teatrul era peste tot iluminat cu lumânări de seu puse în sfeșnice de tinichea, spânzurate împrejurul sălii291).

Prețul intrării era regulat în modul acesta: Lojile de mijloc se plăteau câte un galben și erau lăsate pe seama boierilor celor mari, a consulilor și a altor persoane de distincțiune; lojile de jos și cele de la al treilea, rând se plăteau cu lei zece, și erau comune pentru toți cei ce voiau a le închiria: iar parterul se plătea câte lei trei de fiecare persoană.

La 8 Septembrie 1818, pe fațada teatrului despre care vorbirăm, era lipit un afiș scris în limba grecească și tipărit în tipografia boierilor Clinceni. Acest afiș vestia înaltei nobilimi și respectabilului public depe atunci, că în seara acelei zile era să vază și să auză opera „Italiana în Algir” de compositorul Ioachim Rossini.

Această operă, fiind anunțată de mai multe ori și încă nereprezentată, ațâțase foarte mult dorința publicului de a o vedea. Amatorii dar de teatru veniseră cu doo ore înaintea deschiderii teatrului spre a-și cumpăra bilete de intrare; și ca să fugă de urîtul ce pricinuește așteptarea, unii se plimbau formând mici grupe și discutând despre diferite cestiuni de care se interesau: iar alții formaseră un mare cerc împrejurul afișului și comentau muzica și intriga piesei cum se pricepeau. — „E tragedie”, ziceau unii. — „Ba este comedie”, răspundeau alții, afară de câțiva învățați, cari luând cuvintele „drama giocoso” în simț material, afirmau cu aroganță că nu este nici tragedie, nici sălii și văzu cu destulă surprindere ca era iluminata cu lumânări de seu. A doua zi venind la Curte și fiind întrebat de către Domnitor, de a petrecut bine sau nu, Marchizul răspunse ca luxul cucoanelor noastre este egal cu al nobleței din Petersburg, numai un lucru nu mi-a plăcut, zise el Domnitorului. — „Ce lucru?” întreba Vodă Ghica cu nerăbdare. — „Lumânările cele de seu, al căror fum strica aierul sălii”. — „Cât despre aceasta, ai dreptate, arhon Marchiz; dar la noi numai Domnul are voie să arză lumânări de ceară, ceilalți cată să arză de seu”. (N. A.).comedie, ci jalnică priveliște cu jocuri și cântece!...

In timpul când se petreceau toate acestea, pe piața și înaintea teatrului, se deschise o ușă și se văzu capul cel pleșuv și fața cea galbenă și rece a neamțului casier. Privitorii, ce până aci așteptau liniștiți, cum văzură pe casier, năvăliră toți de o dată și începură a cere bilete cu un sgomot foarte mare.

Neamțul însă, își vindea marfa sa cu sânge rece și după regulă, fără a se turbura cât de puțin de cererile ce i se adresau în numele celor mai mari boieri ai țării! Dar când auzi strigând: „Loja marelui Postelnic Andronache Tuzluc” tăiè numaidecât biletul și-l dete cu atâta grăbire, încât era aproape să uite să ceară costul ei.

In fine, pe la șeapte ore și jumătate după amiazi, porțile teatrului se deschiseră; publicul începu a intra înăuntru salutat cu temenele de arnăuții ce formau garda de onoare și în puțin timp, lojile și parterul se umplură de privitori.

Directorul teatrului, fiind înștiințat la timp, că în acea seară era să vie și Domnitorul împreună cu toată ecpaiaua sa (suita sa), osebit de alte înfrumusețări de ocazie ce făcu, dete ordin a se ilumina teatrul cu lumânări de ceară, cari deși produceau o lumină foarte slabă, erau însă de ajuns ca să facă a scânteia în mii de culori diamantele și alte pietre nestimate grămădite pe cerceii, fuliile și ghiordanele cocoanelor 292).

Intr-una din lojile curții, sta Beizadea Costache Caragea, împreună cu doi fanarioți și cu Hatmanul Cărăbuș, favoritul și neseparabilul său amic. Acest frumos și libertin principe privea prin toate lojile, ca să găsească vreo frumusețe necu-

noscută încă de dânsul, spre a o face victimă plăcerilor sale. După ce făcu un gir de privire peste tot teatrul, ochii lui rămaseră înfipți asupra unei june femei, care, pe lângă o rară frumusețe și elegantă, avea și un costum din cele mai la modă și mai bogate. Ea era îmbrăcată cu o rochie de catifea pătlăginie, cu pieptii ridicați și cu mânecile strimte după moda de atunci. Mijlocul îl avea încins cu un colan țesut în fir sârma 293), iar în mijlocul pieptului avea o mare floare de diamant, care fiind pusă pe rochia cea de culoare închisă, strălucea cu mai multă tărie. Gâtul ei era acoperit cu simizet de blonduri294) de Olanda și cu un ghiordan (colier) de smaragde și safire; în urechile sale cele delicate erau atârnați niște cercei de diamant mari și strălucitori; pe cap avea un fes alb de Tripoli, legat împrejur cu o sangulia 295) albă, cusută cu mătase și fir, ale căreia extremități formau un frumos nod în care erau înfipte doo flori de diamant.

După ce Beizadeaua o privi cu multă luare aminte se întoarse către Hatmanul Cărăbuș și îi zise:

— „Costache?”

—,,Auz, Măria ta”.

— „Cunoști tu pe cucoana aceea?”

— „Care, Măria ta?” ea

— „Aceea care șade în loja de lângă a Conțului Prusienesc”.

Cărăbuș privi cu luare aminte locul indicat, apoi răspunse cu mare liniște:

— „O cunosc, Măria ta”.;

— „Cine este, spune-mi?”

— „Este fata lui Mihale Ciohodarul".

— „Să vedem, pare că-mi aduc aminte; cum ai zis?... Fata lui?...”

— „Fata lui Mihale Ciohodarul din Isvor, și acum țiitoare a Postelnicului Andronache Tuzluc”.

— „Da, da! îmi aduc aminte, o cunosc”.

— „Vei fi voind poate să o vizitezi”, adaose Cărăbuș cu acel interes, ce mișcă pe toti junii cei demoralizați, când li se prezintă noi ocaziuni de desmerdări simțuale.

— „Ti-am zis că o cunosc și credeam că înțelegi noima acestui cuvânt laconicesc”.

Pe când se petrecea acest discurs între Beizadeaoa și favoritul său, Seleam Ceaușul curții domnești intră în teatru și anunță venirea Domnitorului.

Vestea aceasta făcu să se nască un freamăt în tot publicul care așteptă venirea principelui cu acea nerăbdare și curiozitate proprie mulțimei și gloatelor societății.

In fine, principele intră în teatru cu aerul său de mărire, pe care fanarioții știu foarte bine a-i imita. Publicul strigă de trei ori: „Să trăiască Măria Sa!” Apoi se liniști.

Reprezentarea începu prin frumoasa uvertură scrisă de celebrul Rossini în momente de o fericită inspirațiune și merse înainte până la faimosul terțet din care se formează finalul primului act, după a căruia terminare, cortina se lăsă, iar publicul din parter și chiar din loji ieși afară, ca să se răcorească.

După o mică pauză, clopoțelul dete semnalul începerii actului al doilea. Spectatorii se așezară pe la locurile lor și se puseră a asculta cu mare atențiune frumoasele melodii ce se cuprind și în acest act; dar pe când reprezentația ajunse la scena în care Mustafa, Deiul Algirului, trimite pe sclavul Lindoro să cheme pe Isabela; iar lui Thadeo, Caimacamul său, îi zice că pe dată ce se va prezinta frumoasa streină și îl va auzi strănutând de trei ori, să iasă afară, pe acest timp, doi Condicari de divan, ce ședeau pe o laviță și ascultau opera, începură a vorbi între dânșii și a râde ca niște nebuni.

— „Este curios dar foarte adevărat”, zise leșinând de râs unul dintre cei doi Condicari, adresându-se către celălalt.

— „Despre ce este vorba”, răspunse cel întrebat zâmbind, fără să știe pentruce.

— „Privește, te rog mai cu băgare de seamă la ceea ce se petrece pe scenă și vei vedea că seamănă cu doo picături de apă cu ceeace se petrece în casa Postelnicului Andronache Tuzluc”.

— „și ce se petrece în casa acelui boier?”

— „Lucruri mari, nenișorule; gugumanii ne mai auzite! Vezi pe cocoana aceea, care șade în loja de lângă Elciul Prusiei?... Uită-te bine la dânsa; vezi cât e de gătită: diamantele și rubinele sunt aruncate pe dânsa cu lopata, par-că e brezaie296), sau teleloaică297)”.

— „Ei bine, o văz".

— „Acea femee este țiitoarea Postelnicului 'Andronache Tuzluc”.

— „Bravo! E frumoasă de minune".

— „Așa este precum zici, dar eu, unul, m-aș lipsi de asemenea frumusețe și fericire”.

— „Da de ce, bei-mu?"

— „Pentrucă l-a lăsat în sapă de lemn; 1-a făcut să-și vânză doo moșii pân- acum și mult puțin ce i-a mai rămas o să se strige mâine poimâine la mezat de către datornici".

— „Sărmanul om! poate că l-o fi iubind și dragostea amețește pe om”.

— „Ași! nu mai crede, nu-l iubește de loc; și pentru mai mare ocară a bietului om, s-a îndrăgit cu vătaful lui de curte, și-i toacă starea fără mustrare de cuget”.

— „Ciudat lucrul! Dar ia spune-mi, cine este acel vătaf de curte?”

— „Este un oarecare Dinu Păturică, un opincar de la Săcueni și un șiret de n-are pereche”.

— „Dar bine, măi frate, cum s-a alăturat el pe lângă Postelnicul?”

— „A venit în curtea lui cu picioarele goale și trențăros; bietului om i s-a făcut milă de dânsul, l-a îmbrăcat, l-a dat la școală să învețe carte grecească, l-a boerit și l-a pus în husmet; iar el, drept muțumire pentru toate aceste părintești faceri de bine, îi mănâncă starea și-și bate joc de cinstea lui”.

— „Curios lucrul! Dar bine, nu s-a găsit cineva să-i deschiză ochii și să-l scape de această prăpastie spăimântătoare?”

— „Nu știu zău; știu însă că eu, unul, de aș fi dintre cei mai de aproape prieteni ai lui, tot n-aș cuteza să-i dau sfat în madeaua aceasta”.

— „și de ce să nu-i faci acest bine?”

— „Pentrucă m-aș învrăjbi cu dânsul”.

— „Nu înțeleg nimic”.

— „Ascultă, măi frate; omul dacă apucă să cază la o patimă oarecare, poate să-l sfătuiască toată lumea, chiar Dumnezeu de ar veni și i-ar zice să-și vie în simțiri, el nu l-ar asculta, ci va merge înainte, până ce va da în prăpastie”.

Un mic sgomot ce venea despre ușa teatrului, dete ocasiune unuia din spectatori a se ridică după laviță și a privi în partea în care se aflau cei doi condicari. Acel om era Postelnicul Andronache Tuzluc; el auzise tot ce se vorbise de dânsul și voind să cunoască mai bine pe acele doo persoane, ce se ocupau de treburile sale, se servi de acea ocaziune, ca să-i poată privi în față.

CAPITOLUL XXIII. Slugile boerești.

Pe când floarea societății din București petrecea în sala teatrului ascultând muzica lui Rossini și privind magnificul fast al lui Caragea și al copiilor săi, într-o cameră, alături cu sala teatrului, erau adunate toate slugile boierești și așteptau acolo ieșirea boierilor din teatru, ca să le ajute a se sui în butci și a-i duce la casele lor.

Camera aceasta era foarte spațioasă și mobilată cu paturi de lemn învelite cu rogojini. Un mangal de aramă, plin cu cărbuni aprinși, slujea de încălzit și un felinar cu patru lumânări, spânzurat în mijlocul casei, procura lumina trebuincioasă.

Intre slugi (feciori) există de mult timp un fel de ierarhie, întocmai ca cea din clasele boierilor; boier este marele Ban, tot boier este și Pitarul, și șetrarul; dar Banul și cei de seama lui șed la masă cu Vodă, pe când boierinașii cei mici tremură de frig prin săli sau aprind ciubuce boierilor celor mari.

Feciorii depe la boierii cei mari plecând dela această regulă de distincțiune, ocupau în paturi locurile cele mai bune, iar ceilalți ședeau unul lângă altul, înghesuiți ca sardelele în butoaie.

Feciorul Banului X după ce umplu ciubucul stăpânului său și se înfășură în giubeaua îmblănită cu samur, tot a stăpânului său, se trânti în pat cu nepăsare și se puse a fuma ca un cadiu 298)Feciorul Vornicesei G întoarse maloteaua stăpăne-sei pe dos și se îmbrăcă cu dânsa, apoi, după ce făcu un fel de pernă din șalul și sanguliile ei cele de mare preț, puse capul pe dânsele și se lăsă în brațele somnului. Câțiva din feciori, ca să gonească urîtul, începură a juca cărți pe fundul ișlicului Marelui Clucer T , iar ceilalți rămaseră câtva timp într-un fel de nemișcare amestecată cu o ușoară somnolență.

Ioniță, — astfel se numea feciorul Banului X — terminând fumarea ciubucului, tuși de doo-trei ori cu ifos boieresc, apoi zise celorlalți:

— „știți una, băieți? mie mi-e sete; cine face cinste?”

— „Eu”, răspunse unul dintre feciori.

— „Bravo, Dumitrache, bravo! ai semne de procopseală, adaose Ioniță vesel pentru aprobarea propunerii sale.

— „Are dreptate să facă cinste”, zise un alt fecior cu aer de gelozie învederată.

— „Da de ce?”

— „E! e! Să trăiască stăpână-sa și coconul Costache...”

— „Si de ce să trăiască, spune-ne și noo?”

— „Pentrucă Dumitrache al dumneavoastră, Dumitrache ăl cu cinstea, este mijlocitorul lor, dar o să spargă dracu opincile, și par-că văz pe Dumitrăchiță al dumneavoastră bătut la falangă sau zdrobit cu topuzul 299).

— „și de unde știi toate acestea?” întrebă Ioniță.

— „Mă întrebi de unde știu? E! e! băeți. Eu știu tot ce se vorbește prin casele boerești; cunosc chiar cele mai ascunse sfaturi ale boierilor”.

— „Dar bine, cum le afli toate acestea?”

— „Asta este iușchiuzarlâcul meu”.

— „Spune-ne și noo, cum faci tu de afli toate tainele boierești?”

— „Cât despre casa stăpânu-meu, știu tot ce se petrece într-însa; căci cum vine câte un boier strein sau altcineva, eu intru după dânsul și ca să nu se bage de seamă șiretlâcul meu, uneori mă prefac că mut un scaun de la un loc la altul, alte ori netezesc macaturile pe pat, umplu ciubuce, sau pun apă proaspătă în caramfile 300). In timpul acesta boierii vorbesc și verzi și uscate, fără să le treacă prin minte, că-i ascult; eu însă le bag toate la cap și mă folosesc de dânsele la timp”.

— „Ei bine, cu stăpânu-tău faci precum zici, dar cu cocoana lui?”

— „Mult mai bine; m-am împrietenit cu fata din casă și-mi spune toate tainele stăpâne-si”.

— „Bună și aceasta; dar ia spune, cum afli tainele celorlalte case boierești?” Aci să te vedem!”

— „Mă duc în toate zilele la pivnița dela Zlătari, unde găsesc pe toți feciorii de la casele boierești; aduc numaidecât o arămeasă301) de vin chihlibăriu, și dau câte un ichilic 302) la toți frații, apoi încep havadișurile; și știm cu toții că în adunările noastre nu se vorbește decât de trebile altora. Eu fac ca filosoful; vorbesc puțin și ascult mult, adică îmi fac capul ceaslov de havadișuri 303), fără ca alții să poată afla ceva dela mine”.

— „Ia spune acum, de unde știi tu că o s-o pață Dumitrache?”

— „Ascultați! Astăzi m-am dus cu coconul la Mitropolie și, după obiceiul meu, am intrat în cancelarie și am auzit cu urechile mele pe Logofătul Mitropolitului luând tacrir 304) vizitiului; ca mâine o să vedeți și pe nenea Dumitrache închis la Spătărie și bătut la tălpi”.

— „Pune-ți pofta în cui, nene Tudorică, răspunse Dumitrache cu nepăsare. „Mi-am luat eu măsurile mele, adaose el. Cum oi duce pe ciocoaica 305) acasă, îmi strâng catrafusele (bagajele) și o apuc la sănătoasa”.

— „Iar până atunci, să bem vinișorul care ni l-ai făgăduit”, exclamară mai mulți dintre feciori, lingându-și buzele de pofta băuturii.

— „Da! da! să bem, de ce nu?” zise Dumitrache trântind pe pat un dodecar.

— „Iată, băeți, din partea mea”, adăogă el; „mai puneți și voi ceva, și să-i tragem o mâncare de cârnați și o băutură de vin, să ne țiue urechile.”

— „Aferim, Dumitrache, aferim!” exclamară toți ciocoii deodată; apoi doi dintre dânșii, luând banii, se duseră să cumpere vin și cârnați.

In fine aceste demoralizate slugi mâncară și băură câtva timp, iar după ce se cam amețiră de vin începură a petrece pe socoteala stăpânilor lor.

— „Ce am auzit, mă Gheorghe, că stăpânu-tău se ține cu soră-sa? Adevărat este, mă, ori miniciuni?

— „Foarte adevărat; ba încă îi toacă starea mai rău decât o tălaniță 306) de cârciumă”.

— „Dar stăpână-tău, cum merge cu cărțile?” zise loniță, îndreptându-se către feciorul Vornicului I... F...

— „Rău, nenișorule, rău de tot. A rămas sărac lipit; n-are nici cu ce să plătească imiclicul 307) slugilor”.

— „Dar bine, mă, ce a făcut atâta bănet ce i-a rămas dela tată-său?”

— „A dat tot în cărți”.

— „Da stăpână-ta, măi Tomo, cum merge?”

— „Foarte bine; în lume se arată că este cea mai evlavioasă muiere, par-că ar fi o călugăriță; dar într-ascuns, joacă pe bietul cocon tontoroiul”.

— „Ai, fugi d-aci, nu te crez!”

— „Crede ce-ți spui eu; a prins-o alaltăeri cu Hatmanul Cărăbuș”.

— „Ce spui, mă Tomo!... Ei, și cum a prins-o?”

— „Coconul aflase de mult vicleșugurile ei și se prefăcea că nu știe nimic; ba încă a chemat pe Hatmanul Cărăbuș și i-a zis să-i lase femeia în pace, căci la dimpotrivă, îi va face una de-l va pomeni cât va trăi”.

„Hatmanul, luând toate acestea drept glume, își urma dragostea cu cocoana, ca și mai înainte, dar o păți cât se poate de bună”.

„Coconul scoase vorbă afară că pleacă la o moșie, tocmai peste Olt; și ca să se dea mlai mult crezământ acestei născociri, chemă pe vizitiu, și, față cu cocoana, îi porunci să dea careta la neamț s-o dreagă, să potcovească caii și să ungă hamurile. Când toate acestea fură gata, porunci să-i frigă un curcan, să-i cumpere icre, licurini și ghiudenuri; umplu și câteva clondire cu vin și rachiu, și le puse la scatoalcă308); în sfârșit făcu atâtea pregătiri încât nimeni nu se mai îndoia despre călătoria sa; iar după aceea se sui în caretă și plecă. Cocoana, cum îl văzu ieșit pe poartă, scrise un răvaș Hatmanului Cărăbuș, ca să vie îndată. Hatmanul veni și petrecu toată ziua în oftări și îmbrățișări; iar colea, pe la doosprezece ceasuri 309) se desbrăcă de hainele sale și se îmbrăcă cu antiriul de noapte al coconului; apoi după ce-și aprinse un ciubuc cu caimac, și trase dintr-însul de câteva ori, se sui în pat, lângă cucoana. Dumnezeu însă nu-i ajută, căci tocmai când era dragostea mai mare se pomeni cu coconul în mijlocul iatacului cu un iatagan în mână, par-că ieșise din pământ. Bietul Cărăbuș înmărmuri de frică; iar cocoanii îi veni isterico. Coconul stete puțin pe gânduri, apoi zise: „Bine, măi Cărăbuș, astfel răsplătești tu prieteșugul și încrederea mea? Nu ți-am zis eu și mai deunăzi, să-ți bagi mințile în cap și să-mi lași nevasta în pace?... Nu răspunzi nimic? Așteaptă dar hoț de cinste căsnicească, că te-oi învăța eu minte!”

„Zicând aceste vorbe, deschise ușa puțin și începu să strige:

— „Gheorghe, Ioane, Iordache!...”

N-apucă să sfârșească și numaidecât veni vătaful, vizitiul și doi țigani.

— „Ce poruncești, cucoane”, ziseră ei, intrând în casă, somnoroși și zăpăciți.

— „Luați pe coconașul ăsta și duceți-l în sacnasiu".

— „Numaidecât, cucoane”.

Ei luară pe bietul Cărăbuș de subțioară și-l duseră târâș-grăpiș în sacnasiu.

Coconul, rămânând singur cu cocoana, încrucișă mâinile la piept și clătinând din cap îi zise:

— „Bune sunt astea, Elencuțo dragă? Asta este răsplătirea care-mi dai pentru strădaniile mele, pentru dragostea mea? Să piei din casă tălanițo, căci pe viul Dumnezeu te omor...”

„După acea trecu în sacnasiu înfuriat și trase o bătae țeapănă lui Cărăbuș, apoi îl despuiè în pielea goală, îl unse cu păcură peste tot trupul, și după ce-i puse o pereche de coarne închise cu lacăt, ca să nu le poată scoate, îi dete brânci din curte afară”.

era pe la un ceas din noapte. Lumea furnică pe drum. Cum văzu dar pe Hatmanul negru cai un bivol și cu coamele în cap, începu a-i da cu huideo, încât bietul om nemaiștiind ce să facă, o lo la fugă și se ascunse sub podișca dela sfântul Ilie depe podul Calicilor; dar nici acolo nu-l lăsară în pace cânii mahalalii prin lătratul și urletele lor cele grozave.

„In sfârșit, ieși de sub podișcă și porni către streajă la o vie a sa, ca de acolo să trimeață să-i aducă haine de primeneală și celelalte”.

„Ajungând la vie, începu a bate cu tărie în ușa vierului, care aflându-se tocmai în somnul d-întâi și nevoind să se scoale, trimise pe un argat să vază cine bate la ușă. Argatul, după ce se scărpina în cap de mai multe ori, se duse să deschidă ușa; dar cum văzu pe Hatmanul în starea în care se afla, începu să sbiere ca un năbădăios și închise ușa cu repeziciune”.

— „Dar ce ai, mă, neghiobule", strigă vierul, supărat că-și stricase somnul”.

— „Ce să am; iaca a venit dracul să ne ia”.

— „Ba te-o lua pe tine, nevoiașule. Deschide ușa, auzi tu, și vezi cine este?”

— „Da nu ți-am spus, măi omule, că este dracu?”

„Vierul sări necăjit din pat și îmbrâncind pe argat zise:

— „Cine bate la ușă?”

— „Eu, Ioane!”

— „Cine ești tu? răspunde”.

— „Sunt stăpânul tău, nu mă cunoști?”

„Vierul deschise ușa, dar o închise iarăși cu repeziciune, crezând că a văzut pe dracul în adevăr”.

— „Ci deschide odată, mă Ioane, nu mă ține în frig”.

— „Nu deschiz eu, dracului”.

— „Dar eu sunt stăpânul tău, nu sunt dracul. Deschide că mor de frig”.

— „Nu deschiz, că ești dracul cu glasul boierului.

„In sfârșit, după mai multe sbuciumări, vierul îi deschise ușa și îl primi în casă; iar după aceea puse cazanul pe foc și-l îmbăiè ca p-un copil mic, apoi trimise la curte să-i aducă haine și un fierar, ca să-i scoată coarnele”.

— „Ce spui tu, măi Tomo!” exclamară ciocoii cu mirare, „sunt astea adevărate?"

— „Adevărul curat, fraților”.

— „Bre! dar asta seamănă a basm”.

Abia se terminase povestirea aceasta, și deodată intră un seimean spătăresc și zise cu glas răsunător: „S-a spart teatru, copii; aide ieșiți de strigați caleșcile stăpânilor voștri”.

Un om onest s-ar fi scandalizat privind pe acele slugi nerușinate cu ce grabă se desbrăcau de hainele boierilor și cum se sileau a le scutura de praf și a le netezi, ca să nu se cunoască reaua întrebuințare ce suferise ele în timpul reprezentării.

In fine, privitorii se duseră toți pe la casele lor; teatrul se închise și totul intră într-o perfectă liniște.

CAPITOLUL XXIV. Cochii Vechi.

Costea Chiorul, primind biletul lui Păturică, despre care am vorbit într-unul din capitolele precedente, se îmbrăcă îndată cu giubeaua și luând depe masă un catastif de dare și luare, se duse cu mare iuțeală, ca să se întâlnească cu complicele său.

Ajungând la poarta caselor postelnicului, își ridică gulerul giubelei în sus și lăsă caucul pe ochi, ca să nu fie cunoscut de slugile curții; apoi, după ce aruncă o privire repede peste toată curtea și se asigură că nu l-a văzut nimeni, intră în galeria beciurilor de sub case și de acolo în odaia lui Păturică.

Ciocoiul se afla în momentele acelea răsturnat pe paf, și absorbit în meditațiuni; dar cum auzi sgomotul ușii și văzu pe Costea intrând, se sculă depe pat ca să-l primească.

— „Bine ai venit, chir Costeo”, îi zise el cu un surâs silit.

— „Bine te-am găsit, cocoane Dinule”, răspunse șiretul neguțător, compuindu-și trăsurile feței după împrejurare.

— „Ia spune-mi cum mergi cu alișverișurile?"

— „După vremi, cocoane Dinule”.

— „știi la ce te-am chemat?”

— „Nu știu, dar îmi închipuesc că pentru răfuirea socotelilor dintre noi”.

— „Bravo, chir Costeo!... Ai ghicit. Să începem dar”.

— „Să începem!”

Ciocoiul închise ușa pe dinăuntru și scoțând un catastif dintr-un sipet, zise lui Costea:

— „Să paravalisim310) mai întâiu condeile, ca să vedem dacă se potrivește catastiful meu cu al d-tale”.

Costea deschise catastiful său și citi toarte târguelile făcute de chera Duduca și de Postelnicul. Păturică, văzând că se potrivește cu însemnarea sa, zise cu aer de încredere:

— „Destul, chir Costeo, nu mai citi că te crez”; apoi scoțând de sub brâu doo hârtii îndoite zise:

— „Iată foaia de socoteală iscălită de dumneata; iată și teșchereaua311) prin care faci cunoscut că toată marfa vândută ai primit-o înapoi prin mine”.

— „E foarte adevărat”.

— „Ei, chir Costeo, ia spune-mi acum, cât o să-mi ceri la sută pentru că ai luat parte la acest alișveriș (daraveră) prefăcut.

Costea începu să-și răsucească mustața cam pus pe gânduri, apoi după ce privi pe ciocoi cu un zâmbet perfid zise:

— „Să împărțim pe din doo”.

— „Ce-ai zis!... Pe din doo?...”

— „Da; pe din doo”.

— „Dar bine, asta e furtișag, nu mai e neguțătorie”.

— „Ba furtișag, nu glumă; cu deosebire numai că hoțul cel mai mare nu sunt eu, ci d-ta și chera Duduca.”

Păturică, neașteptându-se la atâta obrăznicie din partea lui Costea, se cam uimi, dar viindu-și în sine, zise:

— „Ia lasă glumele la o parte, chir Costeo, și spune-mi cu ce te mulțumești pentru trebșoara aceasta?”

— „Am zis odată,”.

— „Dar bine, măi omule, nu e prea mult? Să-ți dau doozeci și cinci la sută”.

— „E prea puțin, cocoane Dinule. Asta-i treabă de pușcărie și dumneata scapi cu una cu alta, dar pe mine mă dă pân- târg cu capul ras și mă duce la ocna părăsită”.

— „Ei bine, fie treizeci; fie treizeci și cinci?”

— „știi ce, cocoane Dinule, adu mâna-ncoa; patruzeci la sută și să nu mai fie vorbă”.

— „Fie precum zici”, adăogă Dinu, gândin-du-se la ocna părăsită.

Fanariotul scoase banii ca să răfuiască socoteala, dar Păturică îl întrerupse zicând:

— „Dar bine, despre moșie nu-mi vorbești nimic?”

— „Asta-i altă treabă. Dă-mi lei zece mii ce am cheltuit în rușfeturi și iată zapisul adeverit de Măria sa și de Hătmănie”.

— „Dar ia spune-mi, cui ai dat acele rușfeturi?”

— „Am dat, mă rog dumitale bun, lei cinci mii starostei de neguțători312), ca să nu amâne vânzarea. Am dat lui Telal-bașa lei 1500, ca să nu strige prin toate răspântiile, căci mă temeam să nu iasă mușterii mulți, să ne strice chilipirul. E!... am dat zarafului (casierului) de la Cochii vechi, lei 1000, ca să nu-mi facă zădufuri (greutăți) la numărătoarea banilor; doo mii lei am dat havaietul 313) mezatului, iară ceilalți cinci sute i-am dat bacșiș iamacilor șl calemgiilor. Fă acum socoteala și vezi”.

— „Bine, fie precum zici. Adu șaptezeci de pungi de bani și zapisul moșiei”.

— „Bucuros bei-mu”. și pe dată îi numără banii, dându-i și zapisul în mână.

— „Acum să vorbim despre celelalte doo moșii ale Postelnicului, ce se vând mâine la Cochii vechi”.

Costea scoase orologiul și văzând că arată patru ore turcești, zise:

— „Pe mâine, cocoane Dinule, căci e cam târziu și măi ia streaja”.

— „Dar unde ne vom găsi mâine?”

— „La Cochii Vechi".

— „Bine!”

A doua zi era să se facă mari vânzări prin mezate. Starostea de neguțători venise foarte de dimineață la stărosfie și ca un bun amploiat ce era, își puse în regulă hârtiile tuturor obiectelor ce erau să se vânză în acea zi. Neguțătorii ce compuneau Consiliul stărostiei erau aleși dintre lipscani, giuvaergii, argintari și cojocari subțiri, oameni cu cunoștințe speciale despre prețul obiectelor ce se vindeau la mezat.

In ziua aceea erau puse spre vânzare mai multe moșii, între cari figurau și cele doo ale Postelnicului Andronache Tuzluc; patru vii lucrătoare, doo vii părăginite, șease perechi de case, diamanticale și blănării.

Vânzarea începu dela haine și giuvaericale. Aerul răsuna de glasul cel tare și țipător al telalilor cari făceau din caraghioslâc și datoria funcțiunii lor un ce identic. — Acești oameni fără pudoare, cei mai mulți armeni și greci de origină, voind să dea un aer comic meseriei lor, străbăteau piața, făcând gesturi comice și strigând din toată puterea plămânilor:

— „Doo sute de lei binișul boierului X ; o sută de lei maloteaua cocoanei E . Areci!. Areci?!...314) odată; de doo ori...; cine dă mai mult?”

era foarte trist pentru un om cugetător a privi cum aceste obiecte de mare preț treceau din stăpânirea boierilor întră ciocoilor pricopsiți de dânșii, cari le cumpărau cu preturi foarte scăzute și le plăteau cu banii furați dela stăpânii lor.

Printre mulțimea de curioși, adunată acolo, mai mult ca să-și petreacă timpul, decât spre a cumpăra ceva dela licitație, figura și Costea Chiorul împreună cu Păturică. Ei șezură câtva timp liniștiți; dar când veni rândul moșiilor a se strigă la mezat, Costea zise lui Păturică:

— „Cocoane Dinule, facem vreo trebșoară astăzi?”

— „Mă mai întrebi? doar n-oi fi venit aci de florile mărului”.

— „Așa crez și eu; dar voiam să știu, căci mai am și alte trebi de făcut”.

— „Ei bine, ia spune-mi, ce o să-mi ceri ca să îmi cumperi moșiile stăpânului meu?”

— „Cinci la pungă, după învoiala cea veche”.

— „Te-ai dedulcit dela moșia Răsucită, dar nu este în toate zilele Paști”.

— „Ei bine, fie patru”.

— „Așa îmi mai vine la socoteală”.

— „Să facem înscrisurile?”

— „Să le facem”.

Costea intră într-o prăvălie, și făcu înscrisul acesta:

„Doo moșii și anume: Plânsurile și Ghinuelele din sud Buzău, ale Postelnicului Andronache Tuzluc le-am cumpărat pentru dumnealui Marele Pitar Dinu Păturică cu banii dumisale; iar eu sunt numai vechil din parte-i”. 1818, Sept. 23. Costea Bogasierul.

— „Poftim, boierule”, zise Costea, dând înscrisul în mâna lui Păturică; „dă-mi acum banii, și lucrul e isprăvit".

— „Ce bani îmi ceri; nu știi că sunt Sameș la Hătmănie? Vino mâine, să-ți dau teșcherea că s-a primit prețul acestor moșii”.

— „Voi face precum poruncești”.

După ce acești tâlhari puseră la cale nerușinoasa lor speculație, se despărțiră. Păturică se duse la Hătmănie; iar Costea rămase la Cochii Vechi, ca să cumpere moșiile.

CAPITOLUL XXV. Marea Hătmănie.

Hatmanul cel mare era executorul tuturor decretelor domnești și al hotărîrilor Divanului, relativ la împliniri de datorii, clironomii 315), vânzări de moșii, case și altele de felul acesta. Hatmanul mai era dator a înfățișa pricinile de judecăți înaintea Divanului. In cazul acesta, el sta pe picioare ținând în mână un baston de argint, semn al dregătoriei sale; iar când părerile boierilor divaniți erau împărțite, lua și el parte în desbatere de o potrivă cu judecătorii.

Personalul cancelariei acestei autorități era compus de un Sameș, însărcinat cu păstrarea banilor ce se depuneau acolo și cu ținerea corespondenței, un condicar și câțiva scriitori, șase zapcii pentru împliniri de bani și înfățișări de pricini în București și câte unul de fiecare județ, tot cu asemenea îndatoriri. Osebit de aceștia, Hătmania avea un stog de slujitori și mumbașiri316) cu care se slujea la împliniri de bani și execuțiuni.

Localul se compunea din opt camere, ce formau o casă cu doo rânduri; în rândul de jos ședeau slujitorii și mumbașirii, iar în cele de sus era cancelaria Hătmăniei așezată în felul acesta: una din cele mai luminoase camere era destinată pentru marele Hatman, alta pentru Sameș, împreună cu ceilalți amploiați ai săi, iar în celelalte doo se păstrau banii împliniți și obiectele de preț lăsate în depozitul Hătmăniei.

Odaia Hatmanului avea un pat lung și înfundat, și împodobit cu așternuturi de cele obicinuite pe timpii de atunci, mai avea și câteva, scaune pentru trebuințele persoanelor ce veneau să reclame ajutorul acestei dregătorii în diferitele lor interese.

Mobilierul Sămeșiei se compunea dintr-un pat foarte mic pe care ședea Sameșul și o miasă rotundă pe care scria el.

Lângă unul din pereții camerii se afla o laviță lungă pe care ședeau Logofeții și Iamacii trebuincioși pentru scrierea poruncilor și trecerea în condici a banilor Hătmăniei; iar în fundul acestei camere erau doo lăzi vechi pe cari ședeau câțiva copii, luați pe pricopseală și se exersau la scris după modelul acesta:

„Cel ce nu se silește la învățătură și cu gândurile sburatice, aceluia poți să-i zici carne cu ochi, iar nu om. Iproci317).

Pe la doo ore turcești318), un sgomot ce se făcea prin curtea Hătmăniei, anunță venirea Sameșului la cancelarie. Condicarul, logofeții și iamacii, înștiințându-se despre aceasta, își strânseră giubelele la piept și puind mâna dreaptă d-asupra inimii, primiră pe boierul Sameș cu petele plecate până la pământ.

Cum intră Sameșul înăuntru, își scoase giubeaua și o dete unui slujitor, carele o scutură și o puse pe un scaun, alt slujitor îi trase din picioare cișmele cele roșii de piele de țap; iar după aceia, Sameșul se sui în pat și scoase dintr-o mică lădiță câteva plicuri pe cari le puse pe mica sa mescioară și începu a le desface pe rând și a căuta printr-însele cu o nerăbdare văzută.

Hârtia ce căuta el era o jalbă dată de Banul R. G. către principele Caragea în pricina unei pietre mari de smarald, care, fiind pusă în păstrarea unui bancher și mai în urmă la Hătmănie, se schimbase prin vicleșug și se pusese alta proastă în locul ei.

Dinu Păturică, în calitatea sa de Sameș al Hătmăniei, cunoștea foarte bine istoria schimbării acelei pietre, căci era el însuși autorul acelei hoții; voind însă a ridică de asupra sa responsabilitatea acestei fapte, scoase călimările dela brâu și scrise Mitropolitului pitacul acesta:

„Cu fiească evlavie sărut blagoslovitoarea dreaptă a prea sfinției tale, părinte Mitropolite". „Din coprinderea acestei jălbi ce a dat către Măria Sa, Dum. biv vel Ban R G pentru o piatră verde, care fiind în depositon la mai multe mâini, se zice că s-ar fi schimbat puindu-se în locu-i alta mincinoasă”. „Ci dar din porunca Gospod 319), iată trimit prea sfinției tale acea piatră, ca s-o iei în păstrare, și să am sinetul sfintei tale de primirea ei. și sunt al sfinției tale plecat fiu sufletesc și slugă „Vel Hatman

Acest pitac fu înfățișat Marelui Hatman, care îl subscrise fără cea mai mică observațiune și ordonă să-l trimită la Mitropolie împreună cu piatra cea mincinoasă.

In momentul când Păturică ieșia din camera Hatmanului plin de bucurie că se pusese în siguranță despre relele urmări ce ar fi putut să aibă hoția sa, i se prezintă înainte un individ, care, după îmbrăcăminte și alte amănunte, semăna a fi boier de țară.

Noul venit se apropiè de Păturică, făcând neîncetate complimente silite, iar când ajunse în apropierea cuvenită, scoase din buzunar o jalbă și o dete în mâna lui.

— „Ce ceri, Boierule, printr-această jalbă”, zise Păturică cu aier de autoritate.

— „Cer dela cinstita Hătmănie, să-mi sloboază lei șase mii, prețul viei mele, ce s-a vândut la Cochii vechi de bună voia mea”.

— „Așa este, boierule, precum zici”, răspunse Păturică, dând fesul pe ceafă și scărpinându-se în cap cu nepăsare, dar poate să se ivească ceva datornici și noi trebue să cercetăm cu băgare de seamă această madea, ca să nu cădem în răspundere”.

— „și în cât timp s-ar putea săvârși aceste marafeturi ale cinstitei Hătmănii?”

— „Se cere timp îndelungat, bei-mu. Trebue să strige pristavul în București, să facem un tacâm de pitace către zapcii hătmănești de prin județe, și dacă după o lună dela darea acestui nezam320), nu se va arăta nici un datornic, vino și-ți primește banii”.

— „Dar banii aceștia îmi trebuesc acum, căci sunt fără husmet de atâta timp și n-am cu ce să-mi hrănesc nevasta și copiii”.

— „Asta nu este treaba mea. Un slujbaș credincios trebue să se supuie nezamului"

— „Așa este, boierule”, răspunse jeluitorul puind cu mare iuțeală doozeci rubiele sub hârtiile Sămeșiei, „dar când vei vrea dumneata, treaba se face, căci slavă Domnului, nu sunt om pierdut”.

Păturică, care întrecea la vedere chiar pe Argus, nu numai că văzu rubielele, dar putu chiar să le numere din vedere, cu toată iuțeala ce întrebuințase jeluitorul în punerea lor sub hârtii; se prefăcu însă că nu vede nimic, apoi luând un aer mai blând zise:

— „Aide; fie după voința dumitale; o să-ți fac acest hatâr și de voi păți ceva, vei da seama la Dumnezeu”.

— „Logofete Radule, adăogă el, întorcându-se către subalternii săi, ia condica de amaneturi și trece banii boierului la partida plăților”. Iar el se sculă din pat și se duse în cămară, de unde se întoarse peste puțin cu o pungă pecetluită; puse pe jeluitor să subscrie de primirea banilor; iar după aceia îi dete punga zicând:

— „Iată, boierule, banii dumitale, astfel precum i-am primit dela stărostie. Privește bine pecetea; vezi de are vreun cusur, ca să nu avem vorbe la urmă”.

Jeluitorul lo punga și ieși plin de încredere a că a scăpat numai cu cele doozeci de rubiele ce dedese Sameșului, dar se amăgea, căci abia ce ieși din cancelaria Hătmăniei, fu înconjurat de: condicari, logofeți, iamaci și slujitori. Condicarul cerea să-i plătească pentru trecerea în condică; logofeții pentru tacâmul de pitace ce erau să scrie, dacă s-ar fi ivit vreo pretenție asupra banilor ce primise; iar iamacii și slujitorii, negăsind alt pretext ca să scoată și ei ceva din punga nenorocitului împricinat, cereau în numele protectorilor lor. Unul zicea: — „Dă-mi și mie ceva, căci sunt al marelui Hatman”; altul, — „Dă-mi, căci sunt luat pe pricopseală de dumnealui Sameșu”, etc.

In fine, după ce astupă gurile tuturor acestor obraznici și demoralizați amploiați, părăsi localul Hătmăniei, blestemând și dând tuturor răilor pe toți amploiații țării, cari în loc să protege societatea dela care se nutresc și se înavuțesc, o speculeează ei înșile și o pun în disperare prin neterminatele lor șicane.

Dar nenorocirea bietului om nu era încă complectă, căci Păturică, ca hoț perfect ce era, nu făcea niciodată hoția pe jumătate; el lua acasă la dânsul toți banii ce se depuneau în păstrarea Hătmăniei, și îi schimba la Costea Chiorul pe bani tăiați sau calpi, iar după aceea cosea pungile într-un chip cum să nu rămâie nici o urmă de violare.

Jeluitorul dar, ajungând acasă, deschise punga și găsi banii pe deplin, dar când îi trase la cumpănă îi găsi pe unii lipsă, iar pe alții calpi și fără nici o valoare. Sărmanul om văzându-se furat în toate modurile, oftă din adâncul inimii, dar nu lo nici o măsură contra despoiatorilor săi, căci atunci ca și în timpii de astăzi, amploiații furau sub protecțiunea legilor.

Dar în Hătmănie nu se depuneau numai bani, ci de multe ori se lăsau în păstrarea ei diamanticale și alte obiecte de mare preț, pe cari Păturică le falșifică în folosul său și în paguba acelora ce căutau asigurarea averii lor la un guvern corupt până la măduva oaselor.

In ziua aceea, mai veniră și alți nenorociți împricinați, pe cari Păturică îi jefui binișor și fără cea mai mică mustrare de conștiință; iar după aceea, își puse ișlicul în cap și giubeaua pe umeri și plecă foarte vesel de câștigul său din acea zi.

Ajungând acasă, la dânsul, o altă bucurie neașteptată era aproape să zdrobească mica sa inimă. Costea Chiorul isbutise a cumpăra cele doo moșii de la mezat și-i trimesese un răvaș prin care îl înștiință despre aceasta. Un alt răvaș dela Duduca îl vestea despre fuga lui Caragea.

Aceste doo știri importante făcu pe ciocoi să se exalteze de bucurie, și iată cauza: dela scena întâmplată în teatru, când acei doi condicari descoperiseră Postelnicului Andronache toate hoțiile lui, Postelnicul, deși nu crezuse că un copil sărman, crescut și înaintat de dânsul ar fi putut să ajungă cu nerecunoștința până la gradul de a-l sărăci și a-l necinsti, cu toate acestea o mică bănuială rămăsese în sufletul lui.

Păturică însă simțise furtuna ce se ridică asupra capului săii și luase măsuri de asigurare atât de bune, încât pe cale legală ar fi putut să se împotrivească la toate prigonirile ce i-ar fi venit din partea stăpânului său; dar Postelnicul era favorit al lui Caragea și acest din urmă știa pe din afară celebrul L-état c-est moi al lui Ludovic al XIV-lea; n-avea dar, decât să primească o reclamațiune în contra lui Păturică și l-ar fi aruncat în ocna părăsită pe toată viața.

De aceea, faimosul nostru ciocoi, cum citi răvașul Duducăi, zise în sine cu un fel de aprindere:

„Caragea fuge! adevărat să fie oare? O! de s-ar adeveri aceasta, aș crede că Dumnezeu îl îndeamnă să fugă, numai ca să scap de ocnă și să mă fac boier mare. Cu starea fanariotului am sfârșit; mâine îi voi lua și amoreaza și atunci solia mea în casa acestui venetic va fi împlinită cu desăvârșire”..

CAPITOLUL XXVI. O scenă dramatică.

Principele Caragea, văzând că pețitorii de domnie ațâțaseră asupră-i ura regealurilor, înștiințat iarăși din corespondențele ce ținea cu țarigradul, că Alexandru Vodă șuțu era aproape să ia domnia țării, hotărî a fugi în Europa împreună cu familia și comorile ce adunase din sudorile de sânge ale nefericiților Români.

Temerea însă ce avea de a nu descoperi Sultanul fuga sa și a trimite oștiri să-l prinză, făcea să ascunză acest secret de toată lumea; și ca să amăgească și mai bine pe inamicii săi din țară, aduna divanul în toate zilele și desbătea proiecte de reforme întocmai ca un domn suit pe tron de câteva zile.

Cu toate acestea, conferințele secrete ce ținea cu consulul rusesc și austriacesc, neobicinuita activitate ce se urma în serviciul său particular, iar mai cu seamă desele intrări și ieșiri din Palat ale celor mai însemnați capitaliști ai orașului, deșteptară bănuelile poporului, care, de și vedea în toate acestea apropierea unui eveniment, dar neputând să-l ghicească, se mulțumea a-l comenta fiecare după capacitatea și interesele sale.

Astfel se afla starea lucrurilor cu câteva zile înaintea fugii lui Caragea.

La 29 Septembrie 1818, Caragea pofti la curte pe toți boierii și le vorbi cu multă grație; iar după săvârșirea ceremoniei sărutării de mână331), se puse în butca sa de călătorie și plecă, fără să spuie cuiva unde se duce și când o să se întoarcă.

Patru ore în urma acestui eveniment, pe toate zidurile Bucureștilor era lipit pitacul acesta:

„Cu mila lui Dumnezeu, Io loan Gheorghe Caragea Voevod I Gospodar Zemli Vlahscoe ; „Dumneavoastră veliților boieri ai divanului domniei mele”. „Cum veți primi acest pitac al domniei mele, să vă adunați la Mitropolie și să faceți cunoscut tuturor boierilor Halé și Mazâli că eu am lăsat scaunul domniei pentru scoposuri ce numai mie mi se cade a le ști; iar după aceea să alcătuiți căimăcămia și să căutați trebile țării cu osârdie și dreptate; și pentru o mai bună pază a liniștei locuitorilor, să faceți mehtup 323) către muhafizii324) Serhaturilor după marginea Dunării, ca să vă dea ajutorul trebuincios”, Tolico pisach Gospodsvomi!" George Caragea. Leat 1818, luna septembrie 29.

Această înștiințare, ce da pe fată un secret politic, care turmentase câtva timp pe toti locuitorii Bucureștilor, fu citită cu mare lăcomie; dar impresiunea ce produse ea, fu deosebită: boierii care nu luaseră slujbe în timpul acestui domn, se bucurau crezând că succesorul lui se va purta mai bine cu dânșii; favoriții își smulgeau perii din cap de desperare, căci prin căderea protectorului lor pierdeau pentru totdeauna acele husmeturi grase, ce le înlesnea o viață de satrapi. Numai neguțătorii și clasele muncitoare primiră noutatea fugii lui Caragea cu indiferență; și aveau dreptate, căci ei, ca victime seculare ale lăcomiei Domnilor fanarioți, se interesau foarte puțin a ști dacă asupritorul lor se numește Caragea sau șuțu.

Din toți locuitorii orașului București numai doi indivizi împingeau simțimântul întristării și al bucuriei până la extremitate. Aceștia erau Postelnicul Andronache Tuzluc și Dinu Păturică. Cel d-întâiu, după o viață de sultan, ce trăise atâta timp, se deștepta acum într-o mizerie complectă. Sărmanul om!... în viața lui semănată cu atâtea plăceri, nu cutezase niciodată a se gândi că fericirea o să-l părăsească vreodată.

Amici adevărați nu avea, căci în timpul trecutei sale fericiri întinsese mâna și își deschisese punga numai desfrânaților și lingușitorilor, iar pe oamenii cei onești îi tratase cu asprime și dispreț; încotro dar întorcea privirile, nu vedea decât visele sale cele de aur, ce îndulcise atât de mult trecutul vieței sale, prefăcute acum într-o aspră mizerie, care-l strângea cu tărie în brațele ei cele topite de suferințe.

O singură speranță îi mai rămăsese, dar și aceea nu era decât o nălucire amăgitoare. El își adusese aminte de Duduca și de Păturică și zise în sine cu un zâmbet plin de melancolie: „Dumnezeu m-a pedepsit în adevăr pentru păcatele mele, dar nu m-a părăsit cu totul. Pe Păturică l-am crescut în casa mea, l-am învățat carte și l-am procopsit. Pe Duduca am acoperit-o de dăruiri și alte faceri de bine; ei dar se vor sili a mă face să uit pierderea trecutei mele fericiri.

In momentul însă când bietul fanariot cercă să se consoleze de marea sa pierdere prin aceste amăgitoare iluziuni, ușa camerei se deschise și intră un aprod al Hătmăniei, care îi dete pitacul următor:

MAREA HĂTMĂNIE „Dumnealui Postelnicului Andronache”. „Starostea de neguțători, prin anafora dela 27 ale curgătoarei luni Septembrie, face cunoscut acestei hătmănii, că suma ce a prins din vânzarea moșiilor dumitale, și anume: Plânsurile și Chinuelile, nu ajunge ca să se plătească întreaga sumă ce ești dator lui Costea Bogasierul și altor ipochimeni, cerere făcând ca să se vânză și casa în care te afli locuind, ca prin tertipul acesta săi se despăgubească toți datornicii. Ci dar Hătmănia te poftește ca să, vii a sta față la Cochii vechi, unde este a se face vânzarea, spre a nu-ți rămâne cuvânt de tagă”. 1818, Sept. 30. Vel Hatman Procit vel Pitar.

De și prin acest pitac se dedea cea mai din urmă lovitură stării fanariotului, el însă îl citi cu sânge rece, apoi bătu în palme, ca să vie sluga să-l îmbrace, dar nimeni nu se arătă; bătu de al doilea cu mai multă violentă și abia după trecere de câtva timp se înfățișă înainte-i un rândaș dela bucătărie.

La vederea acestui individ murdar, Fanariotul se umplu de mânie, apoi zise slugii cu un accent brusc:

— „Cine te-a trimes aici, mojicule, și ce voești?"

— „Apoi de, cocoane, auzii bătând din palme, și de, venii eu, că...”

— „Dar unde este arnăutul, jupâneasa, logofătul Dinu, ai? Unde sunt ei? De ce ai venit tu dela bucătărie să-mi îneci pieptul cu mirosul tău de ceapă?

— „Așa e, cucoane, ai dreptate, dar de, știi ca omul, n-am venit de florile mărului, o fi ceva la mijloc”.

— „Spune-mi curând, ce este?”

— „Apoi de, cucoane, ce să fie?... Dacă au fugit toate slugile din curte și am rămas numai eu singur, singurel...”

— „Cum se poate una ca aceasta?” -

— „știu și eu, cocoane?...

— „Dar bine cum au fugit ei fără să-și primească simbriile?”

— „E, e! Cocoane; dumneata să trăiești, și le-au primit, ba încă mai cu asupra”.

Fanariotul, auzind aceste cuvinte, tresări ca un leu rănit fără veste; el își aduse aminte de ce-i spusese Gheorghe, vătaful său de curte, despre Păturică, și de vorbele celor doi condicari din teatru, și oftă cu amar, dar era foarte târziu; voind însă ca să afle până unde ajunsese lașitatea lui Păturică, se adresă iarăși către slugă:

— „Eu nu pricep nimic din câte îmi spui; ești beat?”

— „O fi ș-asta, cocoane, dar eu spui adevărul”.

— „Dar bine, cine le-a plătit simbria?”

— „Logofătu Dinu”.

— „Dar el n-are nici bani, nici poruncă din parte-mi să plătească”.

— „Să vezi, cucoane, cum merge șiretenia: Logofătu Dinu s-a sculat pe la cântatul cocoșilor, și ne-a spus că dumneata ai mofluzit 325); apoi ne-a întrebat ce simbrie avem să primim și ne-a plătit la toți; unora în bani gata, iar altora le-a dat lucruri de ale casei”.

— „Urmează până la sfârșit”, zise fanariotul tremurând de mânie și de desperare.

— „După ce a plătit la toți, a scos armăsarii și telegarii din grajd, și puindu-i la butca dumisale ce era încărcată cu calabalâcurile sale, s-a pus într-însa și a ieșit pe poartă; iar eu am rămas să-mi strâng mult puțin ce am și să mă duc și eu p-aici încolo”.

— „Destul, destul, ieși afară!”

Sluga ieși, iar Postelnicul se îmbrăcă singur numaidecât și se duse la Curtea Domnească, să întâlnească pe spătar, ca să se plângă contra hoțiilor lui Păturică, dar și acolo îl aștepta o altă desamăgire.

Obicinuit din timpul său de mărire ca toți să-l salute și să-l lingușească, credea în vanitatea sa, că va fi tratat tot cu asemeni onoruri și după căderea lui Caragea, dar se amăgea. Guarzii dela poarta domnească, cari altădată îi făceau temenea până la pământ, acum nici că voiră a-l privi. Ajungând în anticamera Căimăcămiei, întâlni mai multe grupe de boieri și amploiați, dar ei în loc să-l salute ca în trecut și să-i facă acele lingușiri umilitoare, puseră capetele în jos și se prefăcură că nu-l văd. In fine, intră în odaia Spătarului, făcu o mulțime de temenele de tot felul și pline de cea mai mare înjosire; dar Spătarul, voind să-și răzbune asupră-i pentru insolențele ce săvârșea când se afla la putere, se prefăcu că nu-l vede și începu a vorbi cu altă persoană venită mai înainte.

Acest rece dispreț al Spătarului, încurcă în adevăr pe fanariot, dar nu-l descurajă; el făcu puțin sgomot, ca să atragă atențiunea marelui funcționar, care voind să se desfacă de dânsul mai curând, îi zise cu nepăsare:

— „Ce te aduce la mine, arhon Postelnice?”

— „O mare nenorocire, afendi-mu”.

— „Nenorocire!... și chiar la dumneata, care ești cel mai mare prieten al norocului! Asta nu e de crezut”.

Fanariotul simți toată greutatea acestor sarcasme, dar contino povestirea nenorocirilor sale.

— „Da, arhon Spătare”, adăogă el,,o mare nenorocire, o tâlhărie nemaiauzită”.

— „și au cutezat tâlharii, ca să calce casa unui... om ca dumneata? Curios lucru!”

La aceste cuvinte fanariotul îngălbeni, căci înțelesese tot veninul satiric ce conținea într-însele, dar tăcu. Spătarul văzând cât de mult lovise amorul propriu al bietului fanariot și voind a-i face pozițiunea mai suferită, îi zise:

— „Ia spune-mi, boierule, cunoști pe hoți?”

— „Da, arhon Spătare; este vătaful meu de curte pe care l-am scos din trențe și l-am procopsit”.

— „și cum se numește el?”

— „Dinu Păturică”.

— „Cunosc un om cu numele acesta, dar el este Sameș la Hătmănie”.

— „Acela este; nu te înșeli”.

— „Ei bine, ce voești să fac cu dânsul?”

— „Să-l bagi în pușcărie; să-i tai urechile nelegiuitului; să-l pui în țeapă!” — zise fanariotul cu o agitațiune, ce-l făcuse să-și piarză mințile.

— „Asta este foarte lesne de făcut pentru un om ca dumneata, dar nu și pentru mine”.

— „Dar de ce, arhonda?”

— „Pentrucă Dinu Păturică este boier cu caftan și se află în husmetul țării”.

— „Va să zică, să rămân păgubaș?”

— „Ba nu, boierule, dar trebue să lom lucrurile cu uzul subțire, și când voi dovedi că este adevărat ceea ce-mi spui, atunci îl voi pedepsi după vină. Atât deocamdată și lasă-mă căci am treabă”.

Fanariotul ieși din odae desperat de cruda ironie cu care fusese tratat de Spătarul și se duse să prânzească la unul din amicii săi; iar după ce înnoptă, lo drumul ce ducea la chira Duduca, cu scop de a se consola prin grațioasele ei mângâieri de însemnatele pierderi ce suferise în așa scurt timp.

Ajungând la poartă, bătu de trei ori, dar nimeni nu veni să-i deschiză. Supărat de această contrarietate, împinse cu tărie în poartă, ea însă se deschise foarte lesne. Intră înăuntru turburat de o mulțime de cugetări triste, privi ferestrele casei, dar în locul luminei ce altădată îi încânta vederile, de astă dată nu văzu decât un întuneric foarte gros. „Trebue să fie și aici o taină”, zise el în sine, îndreptându-se către locuința Duduchi; dar în loc să fie primit de dânsa după obiceiu, ii ieși înainte o țigancă bătrână ținând un sfeșnic in mână.

— „Unde este cucoana Duduca, bre?” întrebă fanariotul cu mânie și impaciență.

— „S-a mutat de aicea, coconașule”.

— „Când și unde s-a mutat? Spune cioară de grabă, că te omor”.

— „Spui, coconașule, mânca-te-ași”.

— „Spune curând”.

— „Astăzi a venit boieru Dinu și a vorbit ca vr-un ceas cu dumneaei, apoi s-a dus și după câtva timp ne-am pomenit cu vătaful de Arabagii 326), că vine cu șase care, și încărcând tot din casă, a luat drumul spre Sf. Nicolae din țigănie”.

— „Adevărat este ceea ce îmi spui?”

— „Foarte adevărat, coconașule”.

„Dar Duduca ce s-a făcut după plecarea carelor?”

— „A mai șezut până ce a venit coconu Dinu cu butca dumitale și a plecat cu dumnealui”.

— „Ei bine, n-ai putut tu să o întrebi unde se duce?”

— „Am întrebat-o, cocoane!”

— „și ce ți-a răspuns?”

— „Mi-a spus oă se duce să se cunune cu coconul Dinu”.

— „Când?”

— „Astăzi!”

— „Unde?”

— „Nu știu”.

— „Spune, cioară, nu tăgădui, că-ți răsucesc gâtul”.

— „Nu mă lua iute, coconașule, că mă zăpăcesc”.

— „Spune-mi curând”.

— „La biserica Lucaci”.

— „La ce ceas?”

— „La doosprezece din noapte, dar să nu-i spui cucoanei, că-mi pune coarnele”.

Fanariotul privi orologiul și văzând că se apropia ora cununiei, ieși pe poartă și alergă cât putu, ca să întâmpine răul.

Când ajunse la biserica Lucaci, ceremonia cununiei era pe la temeiul ei, sau pe la „Isaia dănțuește” după cum zice proverbul. El intră în biserică numai în anteriu și în fermenea, căci giubeaua și-o scosese din cauza marei călduri. Fata sa, de fel brună, devenise întocmai ca a unui faur de fer din cauza prafului ce se pusese pe dânsa în grozava alergare; ochii săi altădată negri și încadrați cu un alb perfect, acum erau roșii ca sângele și exprimau ferocia tigrului iritat până la cel mai înalt grad.

Cum intră în biserică se repezi cu furie asupra lui Păturică și a Duduchi, cari văzându-l atât de mult iritat și gata a-i sugruma cu mânele sale cele robuste, intrară în altar și se puseră sub apărarea inviolabilă a religiunii. „A! a! tâlharilor”, zise el. — „V-ați ascuns în altar, ca să scăpați de furia mea; dar știti voi,netrebnicilor, că sunt în stare să vă hrăpesc chiar din brațele lui Christos, sau din ghiarele Satanei, ca să-mi sting focul răsbunării în sângele vostru cel mârșav!” și de odată cu vorba, se repezi spre altar, ca să sfâșie victimele sale.

— „Oprește-te, boierule”, strigară cu uimire preoții, oprindu-i intrarea în altar.

— „Dați-mi pe nelegiuiții cari mi-au mâncat starea și și-au bătut joc de cinstea mea; dati-mi-i vă zic, căci în starea de apelvesie 327) în qajre mă aflu, dau foc bisericii de se duce pomina. și voi veți da seamă înaintea lui Dumnezeu”.

— „Da bine, boierule, ce rău ți-au făcut acești oameni; spune să știm și noi!”

— „Ce rău mi-au făcut, ziceți voi? Ei bine ascultați și veți afla: El se numește Dinu Păturică, și e fecior de opincar. Eu l-am luat de mic copil în casa mea; l-am crescut și l-am procopsit, iar el, drept mulțumire și răsplătire, mi-a mâncat starea și m-a lăsat în sapă de lemn. Pe dânsa am luat-o de asemenea în casa mea, am acoperit-o cu diamanticale, șaluri și mătăsării ca pe o domniță; dar ea, nemernica, s-a unit cu acel tâlhar, și tocmai acum când îmi pusesem toată nădejdea într-înșii, ei mi-au luat tot din casă și m-au părăsit. Acum dar, când cunoașteți nelegiuirea lor, dați-mi-i, sau intru cu sila frecând peste trupurile voastre”.

O luptă grozavă se ațâță între desperatul fanariot și între preoți. Această luptă dură numai câteva minute, căci fanariotul slăbit moralicește și fizicește din cauza moliciunii și a băuturilor ce-i dădea să bea vicleana Duduca, nu putu să reziste mult timp unei teribile crize morale; el dar ridică ochii către cer și zise: „Dumnezeule! m-ai pedepsit de ajuns pentru păcatele mele, nu mă lăsa nerăzbunat!” Apoi căzu jos fără simțire de unde nu se ridică decât ca să ducă înainte, o viață mizerabilă. El era lovit de dambla și își pierduse mințile.

Puțin în urma acestei scene, Păturică și Duduca traversau ulița Băltărețului, ca să se ducă acasă la dânșii, unde îi aștepta cina și celelalte veselii nunțiale.

CAPITOLUL XXVII. Blestemul părintesc.

Scena petrecută în biserica Lucaci produse un mare sgomot în societate. Câtva timp nu se vorbi decât de înebunirea Postelnicului Andronache și mai cu seamă de mărturisirea lui prin care declara pe Păturică de autor al tuturor nenorocirilor sale. Este însă un proverb românesc care zice: „Timpul face și desface”. Societățile umane, acest amalgam compus din ființe bune și rele, înțelepte și nebune, pline de curiozitate și impasibile, bizare și nătânge, de multe ori se alarmează de fuga unui principe, de căderea unui popor în sclavie, sau de falimentul unui bancher.

In asemenea cazuri, mulțimea se adună în grupe pe ulițe și în locurile publice, raționează asupra evenimentului, vorbește cu sgomot, declamă și se înfuriază. Jurnaliștii fac articoli fulgerători și plini de semnul mirării și al întrebării, prin cari se silesc a da faptului o importanță de o mie de ori mai mare decât este el în realitate; dar pe dată ce trece timpul cerut pentru satisfacerea curiozității publice, o tăcere mormântală se răspândește asupra faptului; principele căzut rămâne cu oasele sdrobite de cădere, poporul sclav geme cu lanțul de brațe, iar creditorii falitului fraudulos se mulțumesc cu zece la sută din capete, fără ca societatea să se turbure cât de puțin. Iată ce este societatea în vanitatea ei; de aceea, Păturică, ca om înțelept ce era, lăsă lumea să vorbească ce-i va plăcea și cât îi va plăcea, iar el își regulă casa și interesele dale cât putu mai bine.

Starea lui se compunea din trei moșii, doo vii și o casă pe una din cele mai frumoase ulițe ale Bucureștilor. Dacă el s-ar fi gândit mai bine la nestatorniciea și ticăloșia lucrurilor omenești, negreșit că s-ar fi oprit aci și ar fi petrecut o viață dulce și liniștită; dar el era ambițios și ambițiunea nu are mărgini. De ce folos ar fi fost avuția pentru dânsul, dacă i-ar fi lipsit acea pozițiune socială, care ar fi putut să-i deschiză ușile boierilor celor mari și să-l facă egal cu dânșii? Iată ideile ce preocupau pe Păturică în primele zile ale emancipării sale din clasa vătafilor de curte.

In timpul acela sosi și cartea vizirului Derviș Mehmet, prin care făcea cunoscut boierilor și poporului român, că Alexandru șuțu s-a numit domn al țării Românești.

Păturică, voind să profite de acest eveniment, mai întâi se informă despre starea lucrurilor și după ce află numele tuturor persoanelor ce înconjurau pe noul domnitor, începu a se duce des pe la curte și prin lingușiri pline de bașeță, dobândi cu încetul favoarea tuturor. Casa lui devenise un loc public, unde se adunau toți paraziții Bucureștilor, căci din nenorocire această lepră a societății exista și pe atunci, cu deosebire că, paraziții din zilele noastre sunt favorizați și puși în slujbe.

Fanarioții veniți din țarigrad cu Alecu Vodă șuțu găseau în această casă un tezaur de toate cele mai încântătoare plăceri. Vutcile și cafelele cele mai bune, ciubucele și narghilelile cele umplute cu parfumatul tutun al Siriei, jocurile la noroc cele mai despuietoare și femeile cele cu ochii mai fermecători decât ai Vasiliscului 328): toate aceste puternice baterii de corupțiune, erau adunate în casa lui Păturică. In fine, oricine intra în acest palat fermecătoresc, ieșea încântat de plăcerile ce gusta într-însul, iar mai cu seamă de buna primire și de îngrijirea cu care era tratat de gentila și mult iscusita fanariotă.

Păturică știa tot ce se petrecea în casa sa, dar în loc să se deștepte într-însul simțimântul de onoare din contră, el se bucură când vedea pe fanarioți oftând și făcând ochi dulci femeii sale.

Aceste infamii îl făcură să fie foarte bine primit la curte; iar mai în urmă îi procurără rangul de mare Stolnic 328) și funcțiunea Isprăvniciei de străini, care-l puse în relațiune cu consulul rusesc și austriacesc, doo mine noui de exploatat.

Intr-o zi el dădea masă mare protectorilor și noilor săi prieteni. Toate dispozițiunile se luaseră ca să mulțumească cu desăvârșire pe oaspeți. Cornul abondenței coprindea mai puține bunătăți în comparațiune cu cele ce se vedeau pe masa parvenitului. Aș dori să descriu numărul oaspeților, împreună cu calitățile morale și fizice ale fiecăruia în parte, dar asta se atinge de epopee și mi-e frică să nu mă trântească Pegas. Mă mărginesc dar numai în povestirea unui incident, care turbură acest ospăț măreț și umili foarte mult mândria lui Păturică.

Pe când mulțimea fanarioților mâncă și bea în onoarea lui Păturică, un sgomot de trăsură se auzi în uliță. Acest sgomot venea dela o cărucioară de țară, fără coveltir (neacoperită). Ea era trasă de doi cai slabi ca niște iezme și conduși de un băiat îmbrăcat țărănește. In lăuntru era așternut fân peste care era pusă o scoarță (covor) roșie cu vărgi, pe care ședea un boerinaș de provincie, îmbrăcat cu anteriu de dimie verde, cu caravani (nădragi) de pânză albă de casă, cu târlici și iminei roșii în picioare, cu libadea de aba albă împodobită cu găitan negru și cu un cauc ascuțit îndesat pe cap.

Dacă cineva ar fi calculat vârsta acestui boier de țară după perii săi cei albi ca zăpada, negreșit că i-ar fi dat dela șaptezeci până la șaptezeci-șicinci de ani, și nu ar fi greșit; judecat însă după falnica ținere a corpului și după frăgezimea feței sale și ochii cei plini de inteligență și mândrie, l-ar fi luat drept om matur, dar nu bătrân.

Cum ajunse căruța în dreptul caselor lui Păturică, boierinașul zise vizitiului: „Oprește, Stane”.

Căruța încetă de a se mai mișcă, iar boierul se dete jos, intră în curte și de aci în sala de jos a caselor.

Privirea lui se opri mai întâi asupra mulțimii de arnăuți și de feciori ce intrau și ieșeau, ținând în mâini farfurii pline de cele mai gustoase bucate; după aceea observă celelalte amănunte ale casei și rămase uimit de luxul și bogăția ce coprindea într-însele. „Oare nu mă voiu fi amăgit!” cugetă el în sine, „asta este casă de boier de protipendadă, e saltanat 330) domnesc”.

și ca să se încredințeze dacă nu era un vis ceea ce vedea, opri pe un arnăut, și-i zise:

— „Ia spune-mi, dragul meu, ce boier șade în casa aceasta?”

Arnăutul, luând pe bietul bătrân drept cerșetor, îi zise cu ironie:

— „Să vii Sâmbătă moșicule, că astăzi nu face boierul milostenii”.

— „Ia lasă milosteniile la o parte și răspunde-mi la ce te-am întrebat”, zise boierinașul cu un glas aspru, ce indică supărarea ce-i pricinuise umilitoarele expresiuni ale arnăutului.

— „De ce nu, dacă voiești. Aici locuește marele Stolnic Dinu Păturică Halè Ispravnic de străini”.

— „Dar saraiurile 331) acestea și cele ce se coprind într-însele, sunt toate ale lui?”

— „Da, ale dumnealui”.

— „Apoi dacă este așa, spune-i c-am venit să-l văd, că sunt mulți ani de când nu l-am văzut”.

— „și cine să-i zic că ești?”

— „Spune-i că sunt tatăl dumisale și mă numesc Treti Logofăt Ghinea Păturică ot Bucov sud Saac"; ține minte băiete, ot Bucov sud Saac.

Amăutul privi pe bătrân cu mai multă băgare de seamă, dar sărăcia ce se vedea întipărită pe veșmintele cu cari era îmbrăcat îl opri de a anunța mândrului său stăpân un tată atât de umilit și trențăros.

Bătrânul simți aceasta și înfuriindu-se de nebăgarea în seamă cu care îl privea arnăutul, zise:

— „Ascultă, mojicule, du-te numaidecât de spune stăpânului tău că am venit să-l văd, sau arată-mi odaia în care se află, să intru eu d-a dreptul. Oști d-aci! (fugi d-aci!)”

Aceste cuvinte ale bătrânului, fiind pronunțate cu voce tare, pătrunseră până la auzul lui Păturică, carele înțelegând după accent că persoana ce întrebă de dânsul era tatăl său, ieși în sală și ordonă arnăutului să-l gonească.

— „Dar bine, cocoane Dinule, cum pot cuteza eu să dau afară pe un om care se numește părinte al dumitale?” răspunse arnăutul confusiat.

— „Da, fiule, sunt bătrânul tău tată. Nu mă cunoști?”

— „Auzi colo obrăznicie; un cerșetor de uliță, să se numească tată al meul dati-l afară pe brânci, auzit-ați voi? Eu nu am tată”.

Apoi se retrase în cameră, ca să nu turbure petrecerea amicilor săi.

Bătrânul, auzind pe fiul său pronunțând aceste omorîtoare cuvinte, își perdu mințile; fata lui deveni teribilă și amenințătoare ca a unei fiare sălbatice, care voește a sfâșia pe cel ce a rănit-o.

In paroxismul dar al furiei sale, se repezi în camera ospățului și puindu-se față în față cu migratul său fiu, zise: „Ce nu mă cunoști, fiule? Acest trup uscat de bătrânețe și de sărăcie nu este el care ți-a dat viața? Aceste mâini sbârcite de muncă, nu sunt oare ele, cari te-au mângâiat în copilăria ta, și ți-au pus în mână condeiul cu care te-ai procopsit și ai câștigat aceste bogății? Nu te gândești, nenorocitule, că săvârșești un păcat osândit de legile firii și de obiceiurile politicești? Iuda a vândut pe învățătorul său, dar nu s-a lepădat de tatăl său! Râul cel măreț și înconjurat de verdeață tăgăduește el oare umilitul isvor din care își are începutul? Incă odată, te rog, fiule, vino în brațele mele, să te sărut și să-ti dau binecuvântarea mea cea depe urmă, căci sunt bătrân și poate să mor fără să te mai văd!”

Păturică, care nu vedea în acele momente decât umilirea sa în fața celor mai de frunte boieri ai Domniei, porunci de-al doilea și cu mai multă asprime, ca să-l scoată afară din casă.

Bătrânul, văzând atâta împetrire de inimă, zise cu un aer profetic: „Dumnezeu, care cunoaște „și vede toate, să nu-ți ajute, fiu blestemat ce „ești! El, care te-a înălțat atât de mult, te va „pogorî mult mai jos decât unde te aflai. Aceste „bogății câștigate prin nelegiuiri, ți le va risipi, „cum risipește vântul praful depe arie. Cum „mă gonești tu pe mine, să te gonească îngerul „Domnului în toată viața; să nu aibi prieteni „în nenorocire, să umbli din casă în casă, cer-„șind pâine, ca să-ți astâmperi foamea și o treanță „ca să-ți acoperi goliciunea; să lingușești toate „tarafurile și toți să-ți bată joc de tine. In chi-„nurile boalei tale, să nu aibi pe nimeni, care să „te mângâie și în vedeniile tale să-ți stea înainte „toate fără de legile tale. Amin. Fie, fie!...”

După ce bătrânul rosti acest teribil blestem, puse mâinele la ochi și ieși din casa fiului său cu repeziciune; iar Păturică își contino ospățul fără să se turbure cât de puțin de amarele imprecațiuni ale părintelui său.

El se ocupă de nouile sale cunoștințe și de folosul ce putea să tragă dintr-însele; dar tocmai pe când se ridică cu ambițiunea până la cele mai înalte demnități ale țării, un nor politic veni să întunece puțin soarele speranțelor sale.

Incă de la anul 1814, Nicolae Scufu, grec din orașul Arta (în Peloponez) și Riga Palamide, formaseră o societate cu scop de a pregăti pe Greci pentru liberarea patriei lor. Această societate numită: „Excugia xwv țdr/Cov” 332 ), împreună cu cea numită: „fd-tovowc,truiQÎa” 333), ce staționa în Atena, își aveau corespondenții și comitetele lor în Odesa, Chișinău, Galați și București334).

Membrii comitetului din București, cunoscând însemnatele servicii ce ar fi putut să aducă Alecu Vodă șuțu revoluțiunii grecești, îi propuseră să intre și el în societate, dar șuțu refuză. Prin această conduită neașteptată a principelui, secretul societății putea să fie descoperit și s-ar fi pus în pericol viața celor mai însemnați bărbați ai mișcărei. Mijlocul dar cel mai propriu, spre a evita această nenorocire, fu înveninarea lui Vodă șuțu, la 19 ianuarie 1821, prin doctorul Cristali, medicul său particular.

Acest eveniment de și contrariă oarecum planurile ambițioase ale lui Păturică, dar el, în loc să despere, așteptă cu sânge rece prefacerea ce puteau să ia lucrurile; și fiindcă nu putea să prevază cele ce erau să se întâmple, lingușea pe toți fără excepție, ca să-și facă popularitate.

Revoluția lui Tudor Vladimirescu, ce isbucni a doua zi după moartea lui șuțu, părea venită într-adins, ca să dea ocaziune lui Păturică a arăta lumii duplicitatea și lașitatea caracterului său. El se gândi foarte mult asupra acestei mișcări, iar mai cu seamă asupra foloaselor ce ar fi putut trage dintr-însa. Astfel dar, pe cât timp revoluțiunea se compunea din Tudor Vladimirescu, Macedonschi și câțiva panduri, el ținea de partidul boierilor, și calomnia împreună cu dânșii pe acei bravi cari își pericolau viața spre a da țării drepturile ei cele vechi; iar după ce revoluțiunea triumfă și sili pe boieri a o recunoaște și a-i jura credință, atunci Păturică deveni cel mai fierbinte apărător al ei și o exploată cât putu mai bine; dar intrarea lui Ipsilant în țară și proclamațiunea lui cea măreață făcu pe ciocoi să-și schimbe politica. „Ipsilant în țară!..” zise ciocoiul în sine; „un fecior de domn cu o mulțime de viteji după dânsul și ajutat de Muscali! Asta e o minunată întâmplare, și caută să mă folosesc de dânsa. O să mă scriu între mavrofori!...335) Dar bine, ce va zice Tudor când va afla? Ce vor zice ațâți prieteni ai mei ce se află intrați în oștirea lui? E! și ce-mi pasă mie de dânșii? Ei sunt niște calici cari s-au sculat cu răzmirița împotriva împărăției, ca mâine vin Turcii și-i risipesc ca pe puii de potâmiche; în vreme ce Ipsilante, de și este și el aposta336), dar este sprijinit de prea puternica împiărăție a Rusiei. O isbândă să facă numai și pare că-l văz Domn în țară și răsplătind cu galantomie pe toți cari l-au ajutat. Mă voiu duce dar la dânsul și voi părăs pe acești calici ce cântă toată ziua; „Ah! sabia lui Traian, într-o mână de român” și le chiorăe mațele de foame!”

După ce ciocoiul se împăcă cu conștiința sa în privința lașității ce voia să comită, și după ce își făcu toate dresurile cu unul dintre consuli, porunci să înhame armăsarii la butcă și se duse la Colintina, ca să se prezinte înaintea lui Ipsilant.

Trecuseră doo ore de când el aștepta rândul de a intra la prințul, dar acest timp nu-l pierdu în darn, căci legă relațiuni de prieteșug cu căpitan Iordache, Constantin Duca și Vasile Caravia.

In momentul însă când el oferea acelor tâlhari de drumuri ziafeturile cele mai delicioase ca să dobândească favoarea lor și printr-însa pe a lui Ipsilant, ușa camerei de audiență se deschise și ieși secretarul principelui, carele făcu semn lui Păturică să intre în lăuntru.

Ciocoiul își scoase cismele cele de saftian roșu și rămâind numai cu meșii, își puse o pereche de papuci galbeni de țarigrad, își strânse giubeaua la piept și intră în camera lui Ipsilant, unde după ce făcu câteva complimente pline de lingușire, voi să sărute haina principelui, dar fiindcă principele refuză cu delicateță acest act înjositor, ciocoiul sărută ciucurii patului pe care ședea Fanariotul.

Săvârșindu-se această ceremonie, Păturică se trase puțin dandaratele și luând o pozițiune umilitoare zise:

— „Să trăiești, Măria ta, întru mulți și fericiți ani! Eu sunt stolnicul Dinu-Păfurică Hale Ispravnic de străini și am venit să mă închin Măriei tale ca o slugă plecată ce sunt și să primesc strălucitele porunci ce te vei milostivi a-mi da”.

Fanariotul fiind informat foarte bine despre Păturică, se uită drept în ochii lui și după ce-și termină observațiunile sale fizionomice, zise cu un zâmbet rece și ironic:

— „Am auzit, arhon Stolnice, că ești om deștept și cu pricepere în treburile țării”.

— „Laude, Măria ta; fac și eu ce pot ca un om mic ce sunt”.

— „Am mai auzit că — dar asta nu e treaba mea; — se zice iarăși prin lume, că fiind Sameș la Hătmănie, s-ar fi pierdut o piatră verde de mare preț... Dar nici asta nu mă privește”.

— „Nu crede, Măria ta! astea sunt defăimări ce vin din pizmă, căci am prea mulți vrăjmași”.

— „Ai dreptate, arhon Stolnice, tot ce e mare e pizmuit. Dar să lăsăm la o parte tolate acestea, și să vorbim ceva despre interesele noastre. Te rog citește acest răvaș”, și de o dată îi dete o bucată de hârtie strânsă în formă de răvaș.

Păturică privi răvașul și recunoscu forma de scriere a unuia dintre consulii puterilor străine.

— „Citește-l, arhon Stolnice, nu te sfii”, zise Ipsilante văzând pe ciocoi încurcat.

Păturică deschise de-al doilea răvașul și citi frazele acestea:

Ilustre Principe! „Cunoscând greutatea misiunii ce aveți a îm-„plini, cred că vă aduc un mare serviciu reco-„mandându-vă pe stolnicul Dinu Păturică, care „prin iscusința și cunoștințele ce are despre tre-„bile țării, vă poate ajuta în multe împrejurări. „El trebue să vie astăzi-mâine la înălțimea Voas-„tră, căci l-am vestit prin osebit bilet din par-„te-mi. Informațiunile ce ți-am dat în trecutele „zile despre acest boier, sunt destul de precise; „rămâne la înălțimea voastră să profitați de ma-„rile lui talente”. Sunt al In... N.

Acest răvaș răspândi multă lumină asupra neînțelesei pozițiuni în care pusese Ipsilant pe Păturică prin mușcătoarele lui cuvinte. Ciocoiul înțelesese imensele foloase ce putea să tragă servind interesele capului eteriei grecești. Strânse dar răvașul și-l dete cu mult respect în mâna prințului, carele, după ce îl rupse în mici bucăți, zise:

— „Ei bine, arhon Stolnice, eu am să-ți împărtășesc o taină care poate să te ridice la mărire și bogăție, dacă mă vei sluji cu credință, dar care negreșit te va pierde, dacă mă vei înșela sau mă vei vinde; ai auzit?”

— „Spune-mi, Măria ta, ce am de făcut și răspund cu capul că nu vei fi nici înșelat, nici vândut”.

— „Ascultă, arhon Stolnice. Cunoști pe Domnul Tudor?”

— „Il cunosc, Măria ta!”

— „Il cunoști bine?”

— „Foarte bine, Măria ta”.

— „Spune-mi dar, ce fel de om este?-

— „Este viteaz și drept, Măria ta!”.

— „Astea sunt darurile ce poate avea; eu voiu să aflu cusururile lui”.

— „Are și cusururi”.

— „Cari simt acele cusururi, spune-mi?

— „Este mândru și furios la mânie”.

— „Astea-mi plac; dar ia spune-mi, iubește banii?”

— „Nici de cum, Măria ta!”

— „Dar muerile?”

— „Nici pe dânsele”.

La aceste cuvinte, prin cari Păturică fără voia sa făcea panegiricul omului pe care voia sa-l vânză, Ipsilant rămase uimit. „Viteaz? zise fanariotul în sine; „drept! neiubitor de bani și de femei! Iată calități cari poate să facă dintr-nsul un Caton, un Brutus. Prin vitejie, el își ya face un nume mare în toată țara! Prin dreptate dobândi iubirea norodului; el dar va fi și puternic! iar eu voiu fi mic! Eu, Alexandim Ipsilant, fiu de principe și general de brigada, eu, care am stat cu capul ridicat înaintea lui Napoleon; eu, care nu am tremurat in fața morții ce venea asupră-mi din milioane de guri varsa oar de foc, să mă văz silit a plecă capul înaintea lui Tudor? Asta-i cu neputință! Ce voi face dar? Voi porni numaidecât la Cotroceni, ca să smulg din pieptul și inima protivnicului meu acele virtuți cari astăzi chiar îl fac mai iubit și mai respectat decât pe mine!... Dar bine, eu am jurat să mă lupt contra necredincioșilor, iar nu să vărs sângele creștinilor!...”

După ce trecură aceste gânduri sinistre, ce sfâșiau fără milă pe fanariot, o liniște se răpândi pe fața lui și un zâmbet ușurel se arătă pe buzele sale.

Păturică, care examinase cu multă luare aminte fața fanariotului, știa acum, ca și dânsul, care erau pasiunile ce-i sfâșiau inima; cu toate acestea el sta în picioare, nemișcat, ținând într-o mână ișlicul și cu cealaltă giubeaua strânsă la piept, fără să lase a se vedea pe fața sa decât nepăsarea și nevinovăția, reproduse cu cea mai mare fineță.

— „Ei bine, arhon Stolnice”, exclamă fanariotul, „îmi spuneai că Domnul Tudor este cam furios?”

— „Ba furios cum se cade; el socotește pe un om ca pe un pui de vrabie”.

— „Ce spui, arhon Stolnice, să fie oare adevărat ceea ce zici?”

— „Chiar ieri a spânzurat pe unul din cei mai de frunte viteji, numai și numai pentrucă s-a dus cu vreo câțiva neferi și au spart o cârciumă din Dealul Spirii”.

— „și l-a omorît, ai?”

— „Ca p-un pui de găină, Măria ta”.

— „Ei bine, ce zice oștirea lui despre aceasta?”

— „Nemulțumirea se vede zugrăvită pe toate fețele, dar nu cutează nimeni să-i facă băgări de seamă”.

— „De ce?”

— „Findcă se pomenește cu gâzii lui ieșiți ca din pământ și totul se isprăvește într-o clipă”.

Ipsilant se puse iarăși pe gânduri. De astă dată însă, fața lui era acoperită de o veselie sinistră; el se sculă depe pat și netezindu-și câtva mustățile, zise lui Păturică:

— „Ascultă, arhon Stolnice; dar bagă de seamă la ceea ce am să-ți spui, căci d-aci atârnă fericirea și nenorocirea ta”.

— „Ascult, Măria ta".

— „Doo săbii pot să intre într-o teacă?”

— „Nu, Măria ta!”

— „Dar o țară poate fi stăpânită de doi Domni deodată?”

— „Nici asta nu se poate, Măria ta!”

— „Ei bine! țara Românească are astăzi doi Domni sau cel puțin doi pețitori de domnie: unul este Tudor și celălalt sunt eu. Mă înțelegi?”

— „Te înțeleg, Măria ta!”

— „Unul dar, dintre noi trebue să piară”.

— „și cel care trebue să piară este Tudor,

Măria ta!”

— „El însuși, și aceasta o cer dela tine. Răvașul consulului zice curat că ești cel mai întreprinzător și mai îndemânatec dintre boieri; fă-mi dar această slujbă și te voiu face cel mai bogat dintre toți”.

— „Gata la poruncă, Măria ta, dar n-ar fi rău să-mi arăți și mijloacele prin cari să pot săvârși această mare faptă”.

— „Mijloacele, zici?... Dar tu însuți mi-ai spus că el este mândru și nesocotit la mânie. Strămoșul nostru, Adam, a pierdut raiul numai pentru nerăbdare; de ce dar Tudor să nu-și piarză capul, când are doo din cusururile cele mai de căpetenie?”

— „Te înțeleg, Măria ta!”

— „Du-te dar în lagărul lui și îndeamnă pe unii din ostași la nesupunere, iar pe alții la jafuri și silnicii; apoi fă ca să le afle Tudor pe toate acestea; și fii sigur că cu cât spânzurătorile se vor înmulți în lagărul lui, cu atât noi vom izbuti mai bine. Cunoști puterea mea, știi că sunt ocrotit de marea împărăție; lucrează pentru mine și norocirea ta e făcută”.

— „Să trăiești, Măria ta”, exclamă Păturică făcând o temenea până la pământ, „dar aș vrea să știu și eu, plecatul Măriei tale rob, cu ce o să mă aleg din toate acestea? Măria ta ești luminat și cu praxis 337) și știi mai bine decât mine prin cât primejdii am să trec eu, nemernicul, ca să săvârșesc poruncile Măriei tale”.

Ipsilanti se gândi puțin, apoi lo pana în mână și scrise pe o coală de hârtie cuvintele acestea:

„Eu, Alexandru Ipsilant, principe de naștere „și general de brigadă al nebiruitei oștiri rusești, „mă îndatorez a răsplăti pe boierul român, Stol-„nicul Dinu Păturică, pentru slujbele săvârșite „de dânsul eteriei elinești, numindu-l de o cam „dată ispravnic peste doo județe din cele ce se „află acum în stăpânirea mea; iar dacă milostivul „Dumnezeu îmi va ajuta să stăpânesc tara întreagă, îl voiu face caimacam al Craiovei”. „A. Ipsilant".

— „ține hârtia aceasta și silește-te cât vei putea să împlinești poruncile mele; iar când lucrul va fi săvârșit, vino cu dânsa să-ți iei răsplătirea”.

Păturică sărută mâna fanariotului și se retrase.

CAPITOLUL XXVIII. Un suflet nobil.

La extremitatea despre miazănoapte a mahalalei Oțetarilor, era pe timpul lui Caragea o uliță înfundată, strâmtă și neîncetat plină de noroi. In acea uliță se aflau mai multe căsuțe învelite cu trestie, în cari locuiau numai sacagii și căruțași. In mijlocul acestor bordeie mizerabile era o casă, care prin arhitectura ei de ordin otoman și prin mica grădină compusă din arbori roditori și flori, atrăgea foarte mult băgarea de seamă a trecătorilor.

Curtea acestei case era îngrădită cu uluci de stejar, ascuțite la vârf și foarte înalte; iar în partea despre fațada uliței, avea parmaclâcuri cioplite și așezate cu mare gust. In mijlocul îngrădirii era o poartă cu doo canaturi, învălită cu strașină de uluci mărunțele, ca să o apere de stricăciunea ploilor. In vârful acelui înveliș erau doi căpriori în formă de sceptru, având fiecare la extremitatea de sus un cocoș lucrat în lemn, foarte gros, iar pe fațada stâlpilor erau sculptați doi șerpi ținând câte un măr în gură.

Casa era de zid, cu un singur etaj și împărțită în doo camere și un pridvor. Invelitoarea ei era de olane, iar la cele doo puncturi unde se unesc doliile338), avea câte o bășică de pământ smălțuită cu vârful în formă de pasăre.

Ușa principală, ce conducea înăuntrul casei era compusă din mai multe bucăți de lemn lustruite cu rândeaua și legate de căptușala principală prin cuie de fier alb cu capetele rotunde și lustruite.

Lângă pridvor era o grădiniță formată din câteva vițe legate în formă de boltă, un corcoduș, doi zarzări și câțiva piersici, printre cari erau câteva brazde despărțite între dânsele de bucăți mici de cărămizi foarte frumos așezate. Aceste brazde erau pline de garoafe sălbatice, ochiul boului, lemnul domnului și limba mielulșelului 339); iar pe lângă îngrădirea de trestie a micii grădini și pe prispa caselor erau așezate o mulțime de oale cu maghirani, indrușaimi și alte flori scumpe depe atunci. In unul din colțurile curții era un puț cu roată, lângă care se formase un lac de apă ce servea de scăldătoare câtorva rațe românești și leșești.

Interiorul caselor era astfel aranjat: una din cele doo camere servea drept cămară pentru conservarea proviziunilor; iar cea de a doua, destinată pentru locuință, era pardosită (pavată) cu cărămizi spoite cu vopsea roșie și avea doo paturi turcești acoperite cu saltele, perne și macaturi de cit. Aproape de ferestre era o masă de brad acoperită cu o pânză albă cu mărginile de borangic galben, pe care erau puse câteva cărți una peste alta, hârtie de scris și o pereche călimări de alamă; iar sub această masă se vedeau un ișlic învelit în hârtie groasă, o pereche cisme turcești de saftian roșu și o strachină cu oo.

Pe peretele despre răsărit erau doo icoane așezate pe o bucată de ștofă. Lângă dânsele se afla o sticluță cu aghiasmă, un mănunchiu, (buchet) de busuioc uscat și câteva spice de grâu; iar în fața acestor obiecte de devoțiune, era spânzurată o candelă ce ardea neîncetat, dând o lumină slabă și melancolică. Tavanul acestei camere era de grinzi și uluci de stejar, frumos lucrate. Lângă un alt perete și cam aproape de tavan, era o culme pe care stăteau atârnate: un anteriu, o giubea blă-mită, niște ciaeșiri de șal roșu și câteva rochii. Osebit de aceste mobile ce indicarăm, mai era în această cameră o ladă de Brașov, câteva ulcioare cu apă de băut și o sobă oarbă, d-asupra căreia era pusă o tavă cu tacâmul dulceții și al cafelei; iar în firidele de jos se vedeau câteva gheme de lână și o donicioară cu fuse.

In unul din cele doo paturi zăcea un om ca de patruzecișicinci de ani, dar care, după sbârciturile, feței și perii capului cei cărunți, semăna să ție de o etate mult mai înaintată. Acest nenorocit avea capul rezemat de o pernă și părea adâncit într-un somn foarte greu.

Lângă pat ședea o femee bătrână, care se îndeletnicia făcând colțișori și bibiluri de mătase la piepții și mânecile unei cămăși, ațintind din când in când ochii asupra suferindului.

era pe la noo ore din noapte. Tristul cadru ce puserăm înaintea lectorilor noștri, fiind luminat numai de palida lumină a candelei, devenea mult mai atingător și mai interesant. In momentul însă când bătrâna se silea să alimenteze slaba lumina a candelei, ca să poată lucra mai cu spor se auz cateva lovituri în poarta curții. Bătrâna se duse sa deschiză și după câteva momente se întoarse împreună cu un june frumos, bine îmbrăcat și cu ochii plini de o bunătate îngerească.

— „Doarme?” zise străinul, adresându-se către bătrână.

— „Abia dete Dumnezeu de adormi că n-a închis ochii de trei nopți”.

— „Din ce pricină?”

— „Apoi de mamă, știu și eu?”

— „și ce a făcut în acel timp de nedormiri?”

— „Ce face totdeauna: se posomorăște, strigă, își rupe hainele după dânsul, apoi pare că se liniștește, dar deodată sare tremurând și îmi zice: Ascunde-mă! scapă-mă de acești ticăloși, ce voiesc sa mă omoare!"

— „și de cine se teme el? Ce i se nălucește?"

— „O mie de bazaconii, mamă; dar aceia ce-l face să se înfurieze și mai mult, este aducerea aminte despre un vătaf de curte și o țiitoare a sa,

cari i-au mâncat averea și l-au lăsat pe drumuri”.

— „Aș dori să știu, buna mea bătrână, dacă vine cineva să-l vază sau să-l ajute cu ceva”.

— „Nimeni, boierule”.

— „Dar bine, cine-i plătește chiria casei, mâncarea, căutarea și celelalte?”

— „Toate acestea le-am întâmpinat singură până la un timp, dar tocmai când sfârșisem de cheltuială și mă duceam în târg ca să-mi vând maloteaua, un boier tânăr ca dumneata, fie-i umbrele340), mă lo la cătare, apoi apropiindu-se de mine, îmi zise":

— „Nu cumva ești dumneata baba Iana spita-lagioaica?”

— „Eu sunt boerule, — îi răspunsei”.

— „In ce mahala locuiești?”

— „In Oțetari”.

— „In ulița înfundată, nu este așa?”

— „Intocmai precum zici, boierule”.

— „Vino dar după mine”, zise el. Eu îl urmai pânlă la o boltă de lipscănie, unde intrând împreună cu mine, zise stăpânului bolții: „Dă acestei femei lei una sută și să urmezi tot astfel pe fiecare lună până la o altă poruncă a mea”. Apoi apropiindu-se de mine, îmi zise încet: „Să-l cauți bine pe bolnavul ce-l ai în casă, căci o să viu câteodată, să-l văz”. Sfârșind aceste cuvinte, ieși repede din boltă și se făcu nevăzut...”

— „Cunoști pe acel june boier?”

— „Nu-l cunosc, căci n-am avut timp să-l privesc în față; dar ori cum va fi, Dumnezeu să-i dea bine și să-l norocească, căci de nu venea el în ajutorul sărmanului bolnav, numai Dumnezeu știe ce s-ar fi întâmplat”.

— „Dar bine, bolnavul era odată bogat, ce s-a făcut starea lui?”

— „Am cercetat, mamă, și am aflat că i-a vân-dut-o datornicii la Cochii vechi, și l-au lăsat numai cu hainele depe dânsul”.

— „Dar casa lui, acea casă atât de îmbelșugată?..."

— „Tot s-a vândut".

— „și cine au fost acei nelegiuiți cari au cutezat să lase pe drumuri pe un om cu mințile rătăcite și străin în această țară?"

— „Apoi de, mamă, mai știu și eu?... Lumea vorbește multe".

— „și ce zice lumea?"

— „Zice că el a avut o țiitoare și că ea s-a unit cu vătaful de curte și i-au mâncat toată averea".

— „Ticăloșii și nemernicii!... Dar am auzit vorbindu-se și despre un bogasier... lipscan... ceva cam așa”.

— „I1 cunosc și pe acel ticălos... e bun de pus în țeapă".

— „Da de ce?"

— „Fiindcă m-a lăsat pe drumuri".

— „și cum s-a întâmplat aceasta?"

— „Ia strânsesem și eu, în tinerețe, câteva părăluțe, ca să am la bătrânețe, știi povestea vorbii: „bani albi, de zile negre" și el mi i-a mâncat, mânca-l-ar coțofenele".

— „și cum ți i-a mâncat, ia spune-mi?"

— „A făcut moflusluc mincinos și m-a lăsat pe drumuri, nu l-ar mai lăsa de la inimă".

— „Dar bine n-ai dat jalbă la stăpânire?"

— „Ba am dat, da-l-ar prin târg cu nasul tăriat".

— „și ce-ai ales?"

— „Mai nimic, mamă! din doo miișoare de lei m-am ales numai cu doo sute, din care mi-a oprit și havaetul judecății".

— „Ia spune-mi, cum îl chiamă pe acel hot de ștreang?"

— „Costea".

— „O fi Costea Chiorul, bogasierul?”

— „El este, mamă!”

Tânărul căzu într-o adâncă întristare, apoi după ce aruncă o privire asupra bolnavului, zise în sine: „Unul zace în pat lipsit de minte și sărac, celălalt, mofluz mincinos și gata a merge la ocnă pe toată viața, numai cel de-al treilea și cel mai riău din toți se bucură încă de roadele nelegiuirilor sale; puțin însă și voiu auzi și de numele lui”.

Pe când străinul se afla absorbit în aceste triste gânduri, bolnavul începu a țipa și a gesticula din mâini, strigând cu glas răgușit și tremurător: „Lăsați-mă, nelegiuiților! Nu vă e de ajuns că m-ați sărăcit? Voiți acum să-mi luați și viața? Apoi deschizând ochii săi înflăcărați de mânie, începu a lovi cu pumnii păreții casei, crezând că lovește acele umbre imaginare; iar după aceea începu iarăși a striga: „Luați de lângă mine pe această muiere desfrânată, căci privirile ei mă înghiață! Nu vedeți voi că ea voește să mă sugrume cu prefăcutele ei îmbrățișări?”

— „Liniștește-te boierule, zise străinul, sărind de pe scaun și alergând către bolnav, ca să-i dea ajutorul necesar, în acele teribile momente.

— „Dați-mi un pahar de apă, să-mi răcoresc pieptul”, zise nenorocitul bolnav cu vocea mai de tot stinsă, și sdrobită de oboseala agoniei.

Apa cea rece cu care fu adăpat și stropit bolnavul, produse un mare efect. El deschise ochii asupra făcătorului său de bine, apoi lăsând să curgă dintr-înșii doo șiroaie de lacrimi, zise cu glas liniștit, dar întrerupt de suspine:

— „Tu aici!... Tu la capul meu! Dar acesta este locul lui Dinu pe care l-am procopsit, iar nu al tău pe care te-am isgonit fără milă din curtea mea!

Tânărul lo cu transport mâna suferindului și udând-o cu lacrimi și sărutări, zise:

— „Am voit, stăpâne, să te scap din mâna acelor tâlhari, dar Dumnezeu nu mi-a ajutat.”

— „Iar eu, ticălosul, drept mulțumire pentru binele ce voiai să-mi faci, te-am scos cu urgie din curtea mea”.

Cât ținu această scenă atingătoare, bătrâna stete în picioare privind cu băgare de seamă trăsurile feței și glasul străinului, apoi se apropie de patul bolnavului și îi zise cu o privire plină de uimire:.

— „Stăpâne! Acest june atât de milostiv și cu inimă bună este boierul cel necunoscut, care de atâta timp ne dă mijloace de viețuire; bănuelile mele nu mă amăgeau, acum îl cunosc cu desăvârșire: este grămăticul marelui Ban C , este Serdarul341) Gheorghe, zaraful Vistieriei. Să îngenunchem înaintea acestui înger și să-i mulțumim pentru mila ce a arătat către noi”.

Necunoscutul, văzându-se descoperit și nevoind să stea față la o scenă ce-i atingea modestia, ieși din casă cu repeziciune și se duse la ale sale.

Buna bătrână nu se amăgia deloc în aprecierile sale.

Persoana cea misterioasă era într-adevăr Gheorghe Serdarul, acel june plin de virtute, care părăsi casa Banului C și-și sacrifică arzătorul amor ce avea pentru fiica acelui boier, numai ca să nu răsplătească cu rău binefacerile ce primise dela dânsul.

El se refugiase în Moldova, crezând că schimbarea aerului, privirea frumoșilor munți din acea țară și deosebirea obiceiurilor vor stinge cu încetul flăcările amorului ce-i ardeau pieptul și inima.

Ajungând dar în capitala Moldovei se înfățișă înaintea lui Mihai Vodă șuțu care, din puținele cuvinte ce schimbă cu dânsul, descoperind rarele lui calități și profunda cunoștință ce avea despre limba elinească, îi oferi postul de secretar particular al său.

Junele primi această cinste domnească, sperând că prin ocupațiune își va micșora suferințele, dar se amăgea; căci marea încredere ce din zi în zi îi arăta principele, onorurile ce primea dela boierimea moldoveană, caftanul de mare Comis342) și darurile domnești cele bogate, în loc să-i micșoreze suferințele, din contră i le măre0 mai mult.

In fine, părăsi Moldova și se întoarse iarăși în București, dar aci avea să întâmpine noui loviri; Maria, fata Banului C..., zdrobită și dânsa de patima amorului, căzuse la o boală cari îi amenința viata. Bătrânul ei părinte, văzând acest rău care voia să-i răpească comoara fericirii sale, se sfătui cu cei mai învățați doctori după acei timpi și după povața lor se strămută cu locuința la una din moșiile sale de munte.

Gheorghe, aflând despre toate amănuntele acestei împrejurări și necutezând să se înfățișeze înaintea Banului, nici să vestească pe Maria despre sosirea sa, căzu într-o adâncă melancolie, care negreșit l-ar fi târât în mormânt, dacă schimbarea epocei nu aducea cu sine o mare schimbare în pozițiunea sa.

Singura mângâiere ce-i mai rămăsese după atâtea nenorociri era de a contempla din depărtare chioșcul din grădina Banului, acel local în care văzuse pentru prima oară răsărind soarele trecutei sale fericiri și a face bine celor nenorociți. El, dar, aflase jalnica stare în care adusese Păturică pe Comisul343) Andronache Tuzluc, vechiul său stăpân, și îl ajuta în secret.

CAPITOLUL XXIX. Lagărul dela Cotroceni și trădarea.

Tudor Vladimirescu, luând știre că Ipsilant a intrat în țară, își împărți oștirea în doo părți; dintr-una formă mici garnizoane pentru apărarea mănăstirilor din Valahia mică, în care își avea depuse proviziunile necesare pentru hrana oștirii; iar cu o parte compusă din șease mii de panduri aleși și doo mii cinci sute de amăuți, comandați de Macedonschi și Prodan, lo calea către București și se așeză în mănăstirea Cotroceni și pe câmpia dimprejurul ei, formând din această localitate un lagăr fortificat, din care observa mișcările lui Ipsilant, pe boierii și politica turcească.

După regulele stabilite de acest căpitan, intrarea în lagăr a oamenilor particulari nu era poprită nici ziua nici noaptea, dacă ei cunoșteau cuvântul de ordin.

Dinu Păturică, profitând de această neîngrijire, încă dela sosirea lui Tudor, vizită neîncetat lagărul și prin manierele lui insinuitoare, dobândi amicia și încrederea tuturor căpitanilor armatei și chiar a lui Tudor.

Astfel stau lucrurile cu câteva zile înaintea întrevederii lui Păturică cu Ipsilant, în care se stabili vânzarea liberatorului României.

A treia zi după încheerea acestui pact infam, pe la doo ore turcești din noapte, Păturică încinse iataganul, puse doo pistoale la brâu și alte doo la ciochina șelei apoi încălecă pe un armăsar și lo drumul către Cotroceni urmat de un amăut armat cu o șișnea344) boșnegească.

era pe la 20 Martie, timpul cel mai nestatornic al climei noastre; un întuneric des acoperea fața cerului, vântul austrul sufla cu repeziciune, glasul păsărilor de noapte, unit cu freamătul sinistru al copacilor, făceau o armonie infernală; iar ploaia ce cădea în torente, complecta acest cadru fioros.

Cei doi călători, înfășurați în ipingelele lor, își urmau călătoria în liniște privind acest desordin al naturii cu nepăsarea și bucuria ce simțiră demonii, când Cel Atotputinte deschise zghiaburile adâncului, ca să piarză o lume nedemnă de amoarea și intențiunea sa. Dar când ajunseră în dreptul caselor lui Bucluc-Bașa Giafer, Păturică zise tovărășului său de călătorie:

—,,Să fie oare adevărat tot ce mi-ai spus? răspunde!...”

— „Precum mă vezi și te văz, cucoane Dinule”.

— „Nu mă minți tu oare?”

— „Iți jur pe Dumnezeu și pe sfântul Gheorghe, ajutătorul meu”.

Ciocoiul, mulțumit de acest jurământ, ce totdeauna e sacru pentru hoți și bigoți, înaintă conversațiunea.

— „Ia mai spune-mi încă odată, câte spargeri de case s-au făcut?”

— „șeapte, stăpâne!””

— „In ce mahalale?”

— „La Biserica Albă din Postăvari și la Spirea din Deal”.

— „Jaful a fost mare?”

— „S-au luat peste tot ca la doo sute mii lei, afară de argintării și boarfe”.

— „Câte femei sau siluit?"

— „Zece, dintre care doo au murit neputând suferi până în sfârșit casnele arnăuților și ale pandurilor”.

—,Dar uciderile cum au mers?"

— „Trei cârciumari, doi băcani și un boierinaș”.

— „Le știe acestea Domnul Tudor?”

— „Nu numai că le știe, dar a și spânzurat azi dimineață cinci dintre cei ce au săvârșit aceste fapte".

— „Spui adevărul?”

— „Adevărul, stăpâne; și dacă nu mă crezi, poți să-i vezi cu ochii, căci sunt spânzurați în grădina Brâncoveanului și acea grădină este în drumul nostru”.

— „Să mergem dar să vedem".

Păturică își îndreptă calul către grădina Brâncoveanului urmat de complicele său, intră într-însa și merse cu curagiu până dinaintea unei fântâni ocolită de sălcii, apoi se opri în loc și privi cu sângele cel mai rece nefericitele victime ale ambițiunii sale.

— „Acum crezi, cucoane Dinule?” zise arnăutul.

— „Da, răspunse Dinu; aș dori însă să știu prin ce mijloace ai săvârșit această mare faptă?"

— „Foarte lesne, cocoane!”

— „Cum?”

„M-am strecurat în ordia (lagărul) pandurilor cu meșteșug, le-am spus că sunt dintre mavroforii lui Ipsilant; ei au început să mă întrebe despre multe, după obiceiul ostașilor. Atunci am început și eu să laud pe Ipsilant și să-l ridic până la cer; le-am spus că avem câte treizeci de lei pe lună și tain îmbelșugat de carne, pâine și vin.

Bieții Olteni, auzind aceste laude, rămaseră cu gurile căscate. Le-am mai spus că ostașii lui Ipsilant sparg biserici, necinstesc femei și Ipsilant se preface că nu știe nimic, — și astfel, precum vă spui, le ziceam eu, nu e nefer în oștirea noastră care să nu aibe câte un pungoi plin cu mahmudele și dodecari! — După ce le înșiraiu verzi și uscate, luai vreo doisprezece dintre ei și mă pusei pe băutură, apoi către seară mai veniră alți doozeci și plecarăm împreună după jafuri; iar după ce s-au săvârșit toate nelegiuirile, silniciile și omorurile ce ți le-am povestit, m-am dus la căpitanul Oarcă și i-am spus tot ce se petrecuse; el a spus lui Domnul Tudor și celelalte le văzurăm amândoi”.

— „Bravo, Năstase, ești un mare om”.

Intrevorbirea acestor doi tâlhari putea să urmeze mai departe dar fu întreruptă de vocea santinelelor, ce păzeau prima rază a lagărului.

— „Starăți, măre”, strigară pandurii olteni, văzând pe Păturică și pe sluga lui. — „Cuvântul, bre! sau vă chitul la pământ ca pe brabeți”.

— „Suntem oameni buni, voinicilor”, zise Păturică, voind să se încredințeze despre starea morală a santinelelor.

— „Cuvântul, înțelegeți voi, sau dăm foc flintelor!....” și de-odată cu vorba îndreptară puștile spre dânșii.

— „Gorj!” răspunse Păturică mulțumit și nemulțumit de curagiul și statornicia Oltenilor.

— „Pe cine căutați în ordie?”

— „Pe căpitan Urdăreanu”.

— „Aide, intrați”. w

Păturică dete scări calului și înaintă în lagăr.

Până ce Păturică va găsi pe căpitan Urdăreanu, noi vom atrage băgarea de seamă a lectorilor noștri asupra stării morale a trupelor lui Tudor Vladimirescu, căci de la moralitatea și disciplina cș-tirei depind succesul bătăliilor și cele mai strălucite fapte de arme.

Oștirea lui Tudor, ca toate oștirile de aventurieri, nu avea și nici că putea să aibă acea disciplină riguroasă ce o întâmpinăm în armatele regulate. Disciplina și moralitatea nu se pot stabili în cinci-șase luni; și armata lui Tudor nu avea o vechime mai mare drecât aceasta.

Trebuia dar ca Tudor să fie mai puțin aspru cu niște juni ce părăsiseră dulcețile vieții liniștite, ca să se lupte pentru liberarea patriei lor, lipsiți de multe ori chiar de hrană și alte necesități ale vieții; el însă, servise în armata rusă și moștenise dela dânsa acea asprime fără exemplu, care fu principala cauză a pierderii sale; spargerea unei prăvălii, siluirea unei femei și alte desordini de felul acesta și chiar de mai putină importanță, asprul căpitan le pedepsea cu decapitarea sau spânzurătoarea; dar aceste cruzimi, în loc să producă efectul dorit, ele aduseră ura între căpetenie și ostași, iar rezultatul acestei pasiuni deveni funest pentru amândoo părțile345).

Suntem în lagăr; să mergem înainte.

Intr-o căsuță de scânduri, învelită cu trestie, erau patru juni căpitani legați de mult timp printr-un amor de acela ce nu se găsește decât în cadrele militare. Doi dintr-înșii fumau, unul citea pe o carte, iar celălalt mângâia un câine de vânat, ce ședea încolăcit la picioarele sale. Fețele lor erau cuprinse de acea întristare profundă, ce vine din meditatiuni dureroase. Tăcerea ce domnea în acel locaș trist, întocmai ca inimile celor ce locuiau într-însul, se rupse în fine; unul din junii ostași zise celorlalți:

— „Ei bine, tovarăși, ce hotărîre luați voi?

— „Dar tu, ce hotărîre ai luat?”

— „Eu unul, nu iscălesc înscrisul, și întâmple-se orice s-ar întâmpla".

— „Dar bine, nu te temi de mânia Domnului Tudor?”

— „Nu mă tem deloc, pentru că d-oiu iscăli sau n-oiu iscăli, tot una face”.

— „De ce?”

— „Fiindcă iscălind, plătesc cu capul orice neorândueli vor face pandurii de sub căpetenia mea; de nu voi iscăli, mai rău, căci Tudor mă va spânzură ca pe un nesupus!...”

— „Bine zici tu, mă Enescule!”

— „Auzi colo!” relo Urdăreanu, ce tăcuse până aci. „Auzi vorbă; să răspundem noi de faptele neferilor noștri; dar am văzut oștirea lui Cutusof, oștire împărătească, cu hasna mare de bani, cu zaherele346) după dânsa, cu doftori, cu spițerii; și cu toate acestea, ostașii spărgeau prăvălii, furau fete și nu li se tăia capul, nici îi punea în spânzurătoare precum pune Tudor pe neferii noștri, ce nu sunt decât niște copii adunați după cum s-a putut și fără cea mai mică cunoștință despre datoria ostășească”.

— „Urdăreanu are dreptate”, zise Enescu, relând vorba. „Noi n-am descărcat până acum nici o pușcă în vrăjmașii țării și vreo câteva sute dintr-ai noștri au căzut jertfă mâniei lui Tudor. Asta este o zaveră tainică împotriva vieței noastre și nimic mai mult. Pentru aceasta ne-am părăsit noi plărinții și pacinicile îndeletniciri, ca să ne omoare ca pe niște vite?”

— „Ce trebue dar să facem?” rostiră toți căpitanii deodată, ațintind ochii asupra Enescului și strângând mânerele iataganelor cu convulsiune.

— „Să nu iscălim neomenosul înscris ce ni se cere.

— „Să nu-l iscălim”, repetară tinerii ostași.

— „Jurați?"

— „Jurăm!”

In momentul când cei patru căpitani întorceau fețele către răsărit și îngenunchiau să jure, o lovitură se auzi în ușa casei.

— „Cine este?” întrebă Enescu, puind mâna pe iatagan.

— „Oameni buni”, răspunse o voce de afară.

— „Numele voastre!”

— „Căpitan Macedonschi, Buluc-bașa Prodan și Stolnicul Dinu Păturică”.

— „Voi sunteți?" întrebă Enescu, deschizând ușa.

— „Da bine, ce faceți voi aci singuri?" întrebară nouii veniți; „mă tem că vă sfătuiți ceva împotriva stăpânirii", adaose Macedonschi cu un zâmbet întunecat.

„Eu nu cred una ca aceasta", zise Păturică, silindu-se a da feței sale un aer de încredere.

— „Nici eu", adaose Buluc-bașa Prodan.

— „Ia să lăsăm la o parte aceste secături și să venim la lucrul cel de căpetenie”, zise Macedonschi. „Ia spuneți, băieți, cum vi s-au părut omorurile de alaltăieri?"

— „Cari omoruri?” întrebă Păturică, prefăcându-se că nu știe nimic despre dânsele.

— „Cei doi căpitani și trei panduri spânzurați de Domnul Tudor în sălciile din grădina Brâncoveanului”.

— „Sărmanii băieți!... și pentru ce i-a spânzurat?"

— „Pentru lucru de nimic, pentru că vrea și poate”.

—, și fiindcă suntem proști de ne supunem unui gâde”, răspunseră cei patru juni căpitani.

— „Aveți dreptate, copii”, zise Macedonschi, „dar ce o să facem? el este stăpân și noi slugi; trebue dar să ne supunem”.

— „Nu este adevărat, căpitane”, zise Enescu înfuriat. „Noi ne-am sculat că să ne luptăm pentru drepturile țării; să ne trimită dar împotriva turcilor, cari au intrat în țară, ca să murim ca niște viteji; iar nu să ne omoare cu moartea cea mai rușinoasă”.

— „Căpitan Enescu are dreptaie”, zise Păturică, văzând intrigile sale reușind pe deplin. „Această tiranie nu mai e de suferit și dacă nu veți lua măsuri, să știți cu hotărîre, că toți câți sunteți aci veți muri în spânzurătoare”.

— „Așa este! Stolnicul Păturică are mare dreptate”, rosti adunarea întreagă.

— „Oștirea lui Ipsilant, pe ori unde trece, arde și jefuiește, și cu toate acestea, Ipsilant n-a spânzurat nici un căpitan, nici măcar un nefer până acum”, adaose Păturică.

— „Așa este, precum zici; dar ia învață-ne, Arhon Stolnice, ce trebue să facem ca să scăpăm de această fiară sălbatică?”

— „Nimic mai mult, decât să vă alegeți altă căpetenie”.

— „Dar bine, noi am jurat să-i fim supuși și credincioși”, zise adunarea întreagă a căpitanilor.

— „Ați jurat”, replică Păturică cu un zâmbet plin de amărăciune și dispreț, „dar nu știți voi, că jurămintele nu sunt decât niște marafeturi născocite de Domn și căpeteniile noroadelor, ca să despoaie și să omoare pe supușii lor mai cu înlesnire și fără temere?”

— „Ce voiești dar, să facem?”

— „Faceți ce veți voi; lăsați pe Tudor să vă taie ca pe vite".

Aceste din urmă cuvinte, fiind pronunțate de Păturică cu un mare dispreț, ascuns sub mască nevinovăției, produse un efect straniu în inimile căpitanilor; cei mai maturi dintr-înșii erau pentru călcarea jurământului și alegerea altor căpetenii; junii din contră, țineau mult la jurământ, dar erau de părere să facă o revoluțiune, prin care să silească pe Domnul Tudor a le da garanții solide, pentru încetarea vărsării de sânge pe viitor.

Aceste idei fură discutate cu sgomot mare; partidele începurăi a se încrimina și a se amenința una pe alta, și poate ar fi vărsat chiar sânge nevinovat, dacă nu intervenea Păturică, care vedea în această atitudine zădărnicirea viselor sale cele ambițioase.

— „Opriți-vă, fraților”, zise el, intrând în mijlocul înfuriaților căpitani. „și unii și alții aveți dreptate; dar înțelepciunea cere să alegem un mijloc prin care să putem ajunge la luarea măsurilor de asigurare pentru viitor. Mijlocul acesta îl cunosc numai eu”.

— „Arătă-ni-l și noo!”

— „Bucuros, dacă făgăduiți că veți urma povețile mele”.

— „Făgăduim!” ziseră toți de odată.

— „Să așteptați șapte zile și dacă până atunci, Tudor nu va mai omorî pe nimeni, să ne adunăm' iarăși aici și să chibzuim despre cele ce trebue să facem; iar dacă în cursul acestor șapte zile omorurile vor urma ca în trecut, atunci să părăsiți pe Tudor și să vă alegeți de căpetenii pe Macedonschi și hagi Prodan. Vă mulțumiți, flăcăi, ori ba?”

— „Ne mulțumim!”

— „Din toată inima?”

— „Din toată inima!”

— „Atunci dar, faceți amândoo tarafurile câte un înscris și după ce le veți iscăli să mi le dați mie în păstrare, ca după trecerea celor șapte zile, să ne adunăm iarăși aici, ca să pedepsim pe cel ce-și va călcă cinstea și iscălitura”.

— „Să se facă înscrisurile”, zise Macedonschi, silindu-se să ascundă bucuria ce simția în inimă.

Inscrisurile se făcură și se deteră în mâna lui Păturică; iar după aceia chemară doi panduri și-i trimiseră să aducă de mâncare și băutură.

Cina dură mai mult de doo ore și pot încredința pe lectorii noștri, că nu avea nici cea mai mică asemănare cu cina celor șapte înțelepți ai Eladei; iar pe la miezul nopții, oaspeții își luară rămas bun unii dela alții și se duseră fiecare la locuința sa.

Păturică încălecă pe armăsar și se îndreptă spre București, urmat de complicele său. Bucuria lui era nemărginită din cauza marelui rezultat ce dobândise cu atâta înlesnire.

— „Ei, Năstase”, zise el arnăutului, aruncând câteva priviri în lături, ca să se asigureze despre vreo cursă ce i s-ar fi putut întinde de inamicii săi; „ia spune-mi cum ți-ai petrecut timpul, cât ai lipsit de lângă mine”.

— „Bând și mâncând, cocoane, să fie cu iertăciune”.

— „și cu cine ai făcut toate acestea?”

— „Cu arnăuții lui Buluc-bașa Prodan”.

— „Ia spune-mi, ce mai zic ei despre mersul treburilor?

— „Omorurile de alaltăeri i-au turburat foarte mult, cocoane; unii vor să fugă la Ipsilant, alții la Buluc-bașa Sava, și sunt foarte puțini cei cari voiesc să mai rămâie în ordia lui Tudor; apoi unde mai pui și blestematele de înscrisuri ce...”.

— „Ce înscrisuri sunt acelea?”

— „Domnul Tudor cere înscrisă chezășie dela toți căpitanii, pentru purtarea neferilor de sub ascultarea lor”.

— „și ei o să dea?”

— „Vai de ei de vor da”.

— „Da de ce?”

— „Pentrucă mâine seară o să se calce patru case boierești.”.

— „De unde știi tu aceasta?”

— „O știu, fiindcă i-am îndemnat eu”.

— „Aferim, Năstase! dar ia spune-mi, o să se ție ei de cuvânt?”

— „Negreșit, fiindcă o să fiu cu dânșii și o să-i țiu de scurt”.

— „Silește-te, Năstase, cât vei putea s-o scoți la cale cu bine și vei avea dela mine o sută de mahmudele bacșiș".

— „știi ce, cocoane Dinule? Fă-mă mai bine Polcovnic de județ și nu-mi mai da acele mahmudele”.

— „Prea iute mergi, dragul meu Năstase”.

— „Ba nici de cum, cocoane Dinule. Muruz Vodă a făcut pe arnăutul său ispravnic; de ce oare Domnia ta să nu mă faci pe mine Polcovnic?”

— „Fii cu minte și te voi face”.

Conversațiunea călătorilor noștri trecu dela o chestiune la alta și numai atunci se întrerupse, când caii se opriră ca din instinct la porțile caselor lui Păturică.

Arnăutul descălecă depe cal și deschise poarta stăpânului său, carele sărind cu iuțeală după frumosul armăsar, se duse drept în iatacul său de dormit, ca să-și aline printr-un dulce somn agitațiunea ce-i pricinuise marele său succes.

Acum vino tu, Morfeu, care închizi cu dulceață ochii plugarului ostenit de munca zilei și pe al tinerei mume ce veghiază lângă capul micului ei copilaș; veniți și voi vise amăgitoare, cari deschideți avarilor minele de aur ale Americei, și prin închipuiri măgulitoare ușurați suferințele sclavilor și faceți pe devoți să guste din fericirea paradisului. Părăsiți întunecoasele voastre locașuri și veniți în camera acestui infam, ca să-i închideți ochii prin narcotica voastră suflare; dați-i vise frumoase, faceți să dispară depe fruntea lui acele încrețituri săpate de infamie și crimă. Dar mă tem că voi nu veți putea să-l adormiți, căci pasiunea care mușcă fără milă din rărunchii lui, este mult mai mare decât magica voastră putere. Este setea de mărire care îndeamnă pe Cesar a trece Rubiconul înarmat, că să înfigă pumnalul în inima republicii romane; este mândria și răzbunarea care sili pe tiranul Hipias a veni în patria sa cu Perșii lui Dariu, spre a o face să treacă prin foc și prin săbie!.. El va fi mâine stăpân absolut peste o parte din țară, și dacă fatalitatea va voi, poate să devie biciul țării întregi.

Ciocoiul avea în adevăr mare necesitate de repauz, ca să-și restabilească puterile fizice slăbite de atâtea sguduiri morale; dar somnul nu putea să închiză pleoapele ochilor săi, cu toată silința ce întrebuința ca să poată adormi un moment măcar.

Orele nopții sunt foarte lungi pentru cei ce nu au somn și mai cu seamă pentru aceia a cărora conștiință este pătată de crimă.

Păturică, văzând neputința de a dormi, cercă a se distra prin lectură; dar lo o carte depe masă, și deschizând-o citi din întâmplare, aceste cuvinte: „Văzut-am pe cel fărădelege înălțându-se ca cedrii Libanului; puțin însă, și el nu mai era; puterea și mândria lui perise ca sunetul”. Acest verset din psalmii regelui poet347), ce făcea aluzie la dânsul, îl făcu să închidă cartea și să puie mâna pe alta, dar deschizând-o și pe aceea, defe peste maxima aceasta: „și ce va folosi omul de va câștiga toate avuțiile lumii acesteia și își va pierde sufletul?” Trânti cu mânie și această carte și sculându-se depe pat începu a se preumbla prin cameră cu fața descompusă de nedormire.

Noaptea în fine, se pregătea a părăsi emisferul nostru. Un sgomot de căruțe și voci omenești anunțau deșteptarea poporului și punerea lui în mișcarea obișnuită de toate zilele.

Ciocoiul se plimba neîncetat, căutând în osteneala corpului somnul ce-l părăsise; dar deodată urechia lui fu lovită de vocea nazală și ascuțită a unui precupeț, care cânta într-un fel comic cântecul acesta:

„Ipsilanti feld-marșal „Deca pende vinărar, „Ofițerii cei mai mari „Bragagii și covrigari348)”.

Nu știm care va fi fost adevărata impresiune ce produse în spiritul ciocoiului aceste versuri, cari cu multă concisiune descriau atât de bine pe capii eteriei grecești; știm numai că un zâmbet de fiară sălbatică apăru pe buzele sale, și se pierdu cu iuțeala fulgerului.

Sunt crime care înspăimântă pe cel mai mârșav și mai degradat tâlhar; dar Păturică avea o natură de fier; el se afla în preziua vânzării celui mai mare bărbat al României și cu toată grozăvia acestei crime, conștiința lui nu era încă turburată; și dacă îl văzurăm neliniștit, aceasta este efectul acelui neastâmpăr ce simte tot omul ambițios când răușește în planurile sale, iar nu ale remușcării.

In fine, după câteva momente de cugetări adânci, el se puse pe pat și adormi.

CAPITOLUL XXX. Alexandru Ipsilant și Eteria grecească.

Revoluțiunea Grecilor din Elada și din celelalte provincii ale imperiului Otoman, privită din adevăratul ei punct de vedere, este plină de severitate și de o lugubră maestate. Când Grecii bătrâni și tineri, femei și copii, luară armele în mâini, nu o făcură aceasta pentru desființarea unei legi apăsătoare, oarecum, nici pentru gonirea unui tiran ordinar care întârzie dar nu distruge cu totul progresul unui popor. Ei se ridicaseră ca să se libereze de sălbaticele orde otomane, ce de mulți secoli le violau consoartele și fecioarele, le pângăreau religiunea și îi omorau după capriciu prin cele mai nesuferite torturi349).

Planul acestei revoluțiuni era să răscoale toate popoarele din Orient și la zi hotărîtă să se arunce asupra Turcilor și să-i sdrobească deodată.

Intre comandirii aleși de comitetul revoluționar ca să puie în lucrare această mișcare, dela care atârna liberarea sau desăvârșita peire a Greciei, era și Alexandru Ipsilant.

Consiliul revoluționar, bazat pe sentimentele patriotice ale acestui june și pe experiența lui în arta resbelului, îi încredințase una din cele mai grele părți ale întinsului plan de revoltă.

El dar, căta să treacă Dunărea prin România, ca să revolteze populațiunile slave din Turcia și, pus în capul lor, să străbată: Bulgaria, Tracia și Macedonia spre a se uni cu Grecii din Elada, Epir și Thesalia și a combate împreună și cu succes armatele otomane puse în confuziune prin această generală insurecțiune.

Planul era bine combinat și poate că ar fi răușit în toată întinderea sa, dacă armata lui Ipsilante ar fi avut disciplina și moralitatea ce s-ar fi pretins dela niște oameni, cari luaseră armele în mâini pentru o cauză atât de sacră. Dar aceste virtuți lipseau sau cel puțin erau foarte rari în armata lui Ipsilant 350). Să mai adăogăm și disprețul ce aveau Grecii asupra Românilor și Slavilor, plus ideile de pan-elinism ce Ipsilant și căpitanii lui le manifestau cu atâta ușurință în fața acestor popoare pe cari trebuia să-i lingușească și ne vom convinge despre tristul rezultat ce avu mișcarea Grecilor în Principate.

La 22 Februarie, din anul 1821, Ipsilant trecu în Moldova și se declară liberator al națiunii grece, iar după aceea dete mai multe proclamațiuni prin cari asigura pe Moldoveni, că pe cât timp va sta armata sa acolo, nu vor suferi nici un rău dela dânsa; dar faptele deteră o aspră desmințire acelor frumoase proclamațiuni; căci pe dată urmă asasinarea neguțătorilor turci din Iași și Galați și jafurile cele nemaiauzite.

In fine, armata eteriei, mărită prin corpul lui Vasile Caravia și Iordache Olimpie, intră în țara Românească; iar la 25 Mai ajunse la satul Colen-tina și formă acolo cuartierul ei general351).

Ipsilant primi închinăciunile boierilor, ale clerului și pe ale tuturor tagmelor ostășești și neguțătorești. Lingușirile însă ce i se făceau în toate zilele de către fanarioți și câțiva Români corupți, ce voiau să exploateze eteria în interesul lor, amețise foarte mult capul acestui căpitan; dar tocmai când bietul om se obicinuise cu viața și pompa domnească la care începuse să aspire, primi trista știre că Turcii au intrat în tară prin mai multe pțărti și că ei se îndreptează asupra-i cu forțe considerabile, ca să-l sdrobească deodată.

Aceste știri nefavorabile îndemnară pe Ipsilant să-și ridice lagărul dela Colentina și să-l așeze la Târgoviiște, loc foarte priincios pentru apărare și mânuirea intrigelor sale în contra lui Tudor Vladimirescu.

După ce el își așeză oștirea în lagăr fortificat cu șanțuri și trimise despărțiri mici de arnăuți, ca să coprinză strâmtorlie munților, spre a se putea refugia la caz când oștirile turcești ar fi învins pe ale sale, se dete apoi cu totul la realizarea planurilor sale celor ambițioase.

Intr-o zi, el se afla singur în camera sa absorbit în meditațiuni, dar când se deșteptă din acea momentană uimire, văzu pe Păturică stând cu mâinile la piept și smerit ca un călugăr.

Fanariotul îl fixă puțin, apoi îi zise fără preambule:

— „Ia spune-mi, arhon Stolnice, cum merg trebile noastre?”

— „Foarte bine, Măria ta!”

— „Tălmacește-mi ce înțelegi dumneata prin acest foarte bine”.

— „Hârtiile acestea te vor pliroforisi 352) mai bine decât mine, Măria ta”, răspunse ciocoiul, cu aer triumfător și prezentând lui Ipsilant cu mândrie înscrisurile căpitanilor.

Fanariotul le citi cu multă nerăbdare, apoi după ce privi pe Păturică cu un fel de admirare amestecată cu dispreț, zise:

— „Incep a crede, arhon Stolnice, că elciul care te-a sistisit 353) la mine, n-a cunoscut bine darurile ce ai; dumneata ești un om mare, întreci în isteție chiar pe Nesselrode 354) al Rusiei; dar ești cam!...” adaose fanariotul cu aer batjocoritor.

Ciocoiul suferi această umilire cu sânge rece prefăcut, ba încă făcu și câteva complimente, ca să ascundă și mai bine turburarea sa.

— „Dar dacă omorurile vor înceta?” adaose Ipsilant, atunci aceste înscrisuri vor rămânea hârtie albă; ai, ce zici?”

— „Zic, Măria ta, că omorurile s-au săvârșit: doi arnăuți de ai lui Prodan s-au spânzurat la puțul de piatră după podul Calicilor, doi în dealul Spirii și unul dinaintea lagărului dela Cotroceni”.

„Dar căpitanii cu înscrisurile, ce zic despre aceasta”?

— „Nimic pe față, dar într-ascuns au și ales de căpetenii ale lor pe Macedonschi și Prodan și acum nu așteaptă decât vreme cu prilej, ca să omoare pe Tudor”.

— „Foarte bine, dar ei poate să-și schimbe gândul”.

— „Nu, Măria ta; sunt atât de bine încredințat despre aceasta, încât aș putea chezășui cu capul meu, că de astădată, ei se vor ține de cuvânt”.

— „Astea sunt vorbe, arhon Stolnice; eu cunosc foarte bine pe Români. Ei îți făgăduesc astăzi totul și mâine nu-ți dă nimic”.

— „Ai dreptate, Măria ta, să te îndoești, fiindcă nu cunoști întâmplările din urmă”.

— „Care întâmplări? vorbește”.

— „Omorurile din urmă”.

— „Altele proaspete?... spune-mi degrabă”.

— „Dela ridicarea lagărului din Cotroceni și până la Golești, a spânzurat peste treizeci de panduri, toti băieți tineri, unul și unul".

— „Ce spui, arhon Stolnice?... S-au întâmplat toate acestea?”

— „Ai răbdare, Măria ta, că n-am sfârșit”, exclamă ciocoiul mândru de triumful său.

— „Vorbește, căci mor de nerăbdare”.

— „După ce ajunse Tudor la Golești, află prin iscoadele (spionii) sale, că patru din cei mai voinici căpitani 355 nu voiesc să dea înscrisurile cerute și numaidecât spânzură pe doi dintre dânșii în niște sălcii; în sfârșit, dacă Măria ta voiești să te încredințezi și mai bine, că m-am ținut de cuvânt, dă-mi pe căpitan Iordache cu doo sute amăuți și îți jur că-ți voi aduce pe Tudor legat cot la cot”.

— „Bravo, arhon Stolnice! acum te înțeleg”.

și deschizând ușa, chemă pe grămăticul său și îi zise:

—„Spune lui Iordache să ia doo ortale de arnăuți aleși și să se ducă la Golești cu dumnealui, și să împlinească cu strășnicie orice-i va porunci”.

Grămăticul plecă capul până la pământ și ieși împreună cu Păturică.

CAPITOLUL XXXI. Cu rogojina aprinsă în cap și cu jalba în proțap.

România, această țară mănoasă și împodobită de natură cu toate darurile, a fost ursită de soartă să sufere toate relele fizice și morale; cutremurile de pământ, inundările râurilor, epidemiile omorâtoare, incursiunile ordelor barbare, jafurile domnilor fanarioți și spoliarea sistematică a oștirilor rusești; toate aceste flagele pustiitoare păreau create de fatalitate numai ca să nimicească această nenorocită țară. Dar ea a rezistat cu bărbăție la toate lovirile și a mers pe calea însemnată ei de providență, purtând pe umeri crucea martirului, ca mântuitorul lumii.

Au fost în adevăr timpi, când suferințele sdrobise curajul Românilor. Inamicii noștri, crezând că luxul și moliciunea introduse de dânșii au stins în inima poporului român simțimântul de naționalitate și libertate, săltau de bucurie; dar se amăgeau; căci Românul se deștepta tocmai la timp și cu armele în mână, le proba că este încă viu și gata a se lupta pentru drepturile sale.

Revoluțiunea dela 1821, ce este ea oare, dacă nu vocea desperării ridicată în contra apăsării? Oare nu arată ea de ajuns pe un popor viu și hotărît a muri sau a trăi pentru libertate?

Dar să ne oprim aci și să arătăm lectorilor noștri pozițiunea țării înainte și după isbucnirea acestei revoluțiuni sociale.

Desele năvăliri ale oștirilor lui Pasvantoglu și ale altor pași răsvrătiți în contra împărăției turcești, spăimântaseră atât de mult pe locuitorii țării, încât îi făcuseră să devie un popor aproape nomad, gata în tot momentul a-și părăsi locuința și rodul ostenelelor, ca să-și scape viața în crăpăturile munților, sau peste hotarele țării, unde nu putea să-i ajungă iataganul manafului 356) și lăcomia de bani a fanariotului.

Resbelul ruso-turcesc, început la 1806 și terminat la 1812, slei țara și pe locuitorii ei atât de mult, încât comandirii armatelor rusești supuseră chiar pe preoți și diaconi a le da pro-viant357) și care de transport; ba încă, pentru rușinea omenirii, s-au văzut în acea campanie fapte cari indignează pe tot omul cu inima dreaptă. Comisarii de aprovizionare ruși, după ce că cereau mai multe proviziuni decât le trebuiau, apoi la plecarea lor le vindeau înapoi sărmanilor locuitori, stricate și cu prețul întreit mai mult de ceeace costau.

Domnia lui Caragea, de și la început promitea ceva pentru ușurarea țării, dar mai în urmă căzu și dânsa în greșalele domniilor trecute; funcțiunile cele mai însemnate se dădeau Grecilor veniți cu Domnul din Stambul; iar boierii români erau disprețuiți și exilați, dacă cutezau a-și apăra onoarea.

Veniturile țării se vindeau în total la favoriții greci, cari despoiau fără milă pe nenorociții locuitori. Dreptatea se vindea pe bani și când se întâmpla vreo judecată între un fanariot și un român, oricât de lămurit ar fi fost dreptul românului, procesul se câștiga de fanariot.

Aceste mari și nemaiauzite nedreptăți siliră pe Jianul, Gruia și alții a se face tâlhari de drumuri și a-și răsbuna, omorând pe fanarioți și pe ciocoii parveniți și ajutând pe săraci.

Iată jalnica stare în care se afla țara înaintea revoluțiunii; dar ea deveni mai rea sub revoluțiune, căci dacă sub un guvern legal se comiteau atâtea abuzuri, oare câte nu s-ar fi putut comite, când o parte din țară se guverna de o căimăcămie slabă și fără prestigiu, alta de Ipsilant, iar restul de Tudor Vladimirescu?

Dinu Păturică, ca om dibaci în jafuri și mâncătorii, prevăzuse cât de mari treburi putea să facă într-o asemenea stare de lucruri, prevăzuse în fine, că a sosit împărăția ciocoilor și se pregătea a se folosi de dânsa.

Astfel dar, după ce acest monstru comise fără cea mai mică sfială toate crimele, după ce făcu să se verse atâta sânge nevinovat pentru realizarea ambițioaselor sale planuri, el vându chiar pe Tudor Vladimirescu, omul cel mai miare al României, precum arătarăm în capitolul precedent.

In ziua, dar, când el făgădui lui Ipsilant, că-i va aduce pe Tudor legat, se puse în fruntea cohortei de asasini și se îndreptă către satul Golești. Ajungând acolo, se sfătui mai întâi cu Iordache, Ghencea și Farmache, căpeteniile arnăuților ce-i dăduse Ipsilant pentru executarea trădării, apoi, după aceea, intră în lagăr și ațâță revolta. In fine, Tudor fu prins și dus între ar-năuți la Câmpu-Lung, iar de acolo la Târgoviște, unde mai în urmă fu asasinat.

A doua zi după împlinirea acestei grozave trădări, Păturică se înfățișă înaintea lui Ipsilant cu acel aer de impertinență, propriu asasinilor plătiți, și după ce făcu închinăciunile obișnuitei fanariotului, zise:

— „Să trăești, Măria ta! Tudor Vladimirescu nu-ți va mai turbura liniștea de acum înainte”.

— „Da de ce?”

— „Fiindcă el nu mai trăește”.

— „Tălmăcește-mi, arhon Sfolnice”.

— „Astă noapte, eu, împreună cu căpitan Caravia și câțiva arnăuți, l-am luat din temniță și l-am dus pe malul iazului, apoi după ce l-am tăiat în mici bucăți, l-am aruncat în puțul de lângă grădina lui Geartolu”.

Ipsilant lo după masă o hârtie îndoită și dând-o lui Păturică îi zise: „Slujbă pentru slujbă, arhon Stolnice. ține acest pitac; printr-însul te orânduiesc Ispravnic la Prahova și Săcuieni, și dacă Dumnezeu îmi va ajută, precum nădăjduesc, te voi face Caimacam al Craiovei”.

Ciocoiul făcu trei temenele până la pământ și sărută mâna lui Ipsilant cu o recunoștință prefăcută, apoi ridicându-se în sus exclamă cu voce declamată:

— „Să trăiești întru mulți ani, Măria ta; să-ți ajute Dumnezeu a te pune pe scaunul strămoșilor Măriei tale, pentru fericirea noastră a nemernicilor Măriei tale slugi”.

— „Destul, arhon Stolnice, destul; du-mi-te acum cu Dumnezeu și te silește să faci fericirea locuitorilor acestor doo județe ce ți-am încredințat; dar bagă de seamă, să nu-i faci prea fericiți, mă înțelegi?... Căci poate să ți se întâmple vreun rău”.

Oricât era de prefăcut Păturică tot nu putu să reziste acestor cuvinte pline de ironie și cu doo înțelesuri; plecă dar capul în jos, ca să ascunză întipărirea ce-i făcuse și după ce mai făcu o mătanie până la pământ, se duse.

După câteva zile de aspețe și veselii date amicilor săi pentru ridicarea sa la această mare și bănoasă funcțiune, el plecă să ia în posesiune județele pe cari devenise stăpân. Pe atunci, ca și în ziua de astăzi, erau la modă proclamațiile și profesiunile de credință. Ipsilant da pe toată ziua câte una. Tudor Vladimirescu asemenea, fără a mai vorbi de pitacele căimăcămiei lui Calimach Vodă, ce se lipeau pe ziduri în toate zilele.

Ciocoiul, ajungând la Bucov, locul nașterii sale, porunci să adune pe toți boierii din amândoo județele, toate isnafurile358) și pe opincari; iar când mulțimea celor chemați umpluse curtea Isprăvniciei, el se arătă în pridvor (balcon) și le citi această proclamațiune:

„Frați boieri, neguțători și opincari” „Dumnezeiasca pronie, milostivindu-se asupra „acestei nenorocite patrii, m-a ridicat la vrednicia de ispravnic al acestor doo județe. Dumnezeu cel atotputernic știe mai bine decât voi „toți libovul 359) cel ferbinte ce arde în inima mea „pentru fericirea voastră. Să știți dar, cu hotărîre, „fraților, că pe cât timp voi fi cu voi, nimeni nu „va fi asuprit cu o para mai mult peste ceeace „hotărăște nezamul. Ludele și celelalte iraturi360) „ale stăpânirii, de acum înainte se vor împlini „de către oameni cinstiți și cu frica lui Dumnezeu; mituelile și mâncătoriile vor lipsi cu totul. „Cei năpăstuiți să vie la mine și își vor afla „dreptatea; căci doresc ca razele fericirii să străbată până în bordeiul cel ticălos al opincarului. „Amin, fie, fie”.

Coprinderea acestei proclamațiuni și mai cu seamă accentul dramatic și gesturile ritoricești cu care o pronunțase Păturică, făcu o mare întipărire între auditori, căci ei nu cunoșteau încă adevăratul înțeles al proclamațiunilor.

Primele zile ale administrării lui Păturică fură consacrate în scoaterea amploiaților celor vechi și orânduirea altora, cari să corespunză cu intențiunile sale. Intre acești noi ciocoi, aleși de Păturică după chipul și asemănarea sa, era și unul numit Neagu Rupe-Piele, om născut să fie călău și care se silea prin cruzimi neamaiauzite a nu-și strică reputațiunea pronumelui său. Pe acesta îl alese Păturică de împlinitor al tuturor jafurilor ce făcea.

A descrie cu deamănuntul despoierile și casnele ce suferiau locuitorii de toate clasele dela acest monstru, ar fi o lucrare de care pana noastră sar indigna. E deajuns a spune numai că birul se împlinea dela sărmanii săteni de câte trei și patru ori pe un trimestru; taxidarii luau întreită zeciuială pentru oerit, ierbărit, tutunărit și vinărit; și când sătenii nu mai aveau cu ce să plătească, îi ungea cu păcură și îi lega de copaci, ca să-i înțepe viespele și țânțarii, apoi le vindea dobitoacele și după ce-i sărăcea cu desăvârșire, îi închidea în coșare, ca să nu poată reclama la stăpânire.

Intr-o zi, Dinu Păturică sta închis într-o odaie împreună cu Neagu Rupe-Piele și încheia socotelile trimestriale. Suma adunată se ridică la o cifră de patru ori mai mare de ce s-ar fi cuvenit după lege.

— „Puțini bani, Neagule, foarte puțini”, zise ciocoiul; „eu credeam să-mi aduci trei mii de pungi de bani”.

— „E! e! cocoane Dinule, mulțumește-te și pe atât”.

— „și de ce așa, când am fi putut să strângem mai mult?”

— „Dar bine, cocoane Dinule, de unde eram să adun ațâți bani?”

— „Dela țărani, nerodule! să-i legi cot la cot și să le prăjești piepturile pe lângă foc,,și vei vedea cum o să scoață la bani”.

— „Toate acestea le-am făcut, ba încă și mai multe; i-am spânzurat cu capul în jos, le-am bătut țepuși de trestie pe sub unghii, le-am luat chiar vitele și lucrurile din case și le-am vândut; ce voești să mai fac?”

— „Ia spune-mi, ce ai făcut cu cele doo sute de vaci cari le cere Ipsilant?”

— „Am urmat poruncii ce mi-ai dat! Am luat optzeci de slujitori cu mine și în puterea gârbaciului și a trântelelor, am strâns opt sute de vaci în loc de doo sute”.

— „Bravo, Neagule; și cu ce preț le-ai cumpărat, ia spune-mi?”

— „Câte lei trei de vită”.

— „Tar după aceea ce ai făcut?”

— „Am trimes doo sute lui Ipsilant; iar pe celelalte le-ram vândut iarăși țăranilor cu câte lei cincisprezece una”.

— „Adu banii 'ncoace”, zise Păturică cu o lăcomie nedescriptibilă.

Neagu Rupe-Piele începu să numere banii și Păturică să-i strângă cu lăcomie; dar tocmai pe când se aflau amândoi ocupați cu lichidarea acestei îngrozitoare hoții, oarecine bătu în ușa camerei cu multă violență.

Păturică strânse banii în grabă; apoi zise:

— „Cine bate la ușă?”

— „Eu, cocoane!”

— „și ce vrei, spune?”

— „Iți aduc o ștafetă dela Ipsilant".

— „Ado 'ncoace!”

— „Poftim, cocoane”, adaose Năstase Arnăutul.

Ciocoiul deschise ușa și lo ștafeta din mâna lui Năstase Arnăutul, care devenise acum polcovnic de județ, apoi citi ștafeta și o trânti pe masă.

— „Se vede că nu sunt bune mujdelele 361) din această ștafetă”, zise Neagu Rupe-Piele.

— „Nicidecum”, răspunse Păturică, distrat. „Imi cere doo sute mii de lei”.

— „Dar bine, abia sunt trei zile de când i-am trimis bani”.

— „Imi mai scrie iarăși că Turcii au intrat în țară și asta nu-mi place de loc”.

— „și mie asemenea!” w

— „Ia spune, Neagule, cum am face noi, să scăpăm aceste doo sute mii de lei din mâna lui Ipsilante?” (

— „Să nu-i trimitem!”

— „Ba să-i trimitem, dar să găsim vre-un tertip, ca să-i lom înapoi; ia caută tu un marafet, de, să te văz!”

La aceste cuvinte Neagu deveni palid; el înțelesese întunecoasa cugetare a lui Păturică și cu toată fieritatea caracterului său se înspăimântă.

— „Ai găsit mijlocul, Neagule?”

— „Da, cocoane Dinule”.

— „Ia să vedem?”

— „Pe de o parte numărăm banii în mâna trimisului și lom teșcherea362) de primire, iar pe de alta, doi flăcăi îl așteaptă în pădure, îi dă... și...”

— „și ne aduce banii înapoi. Aferim, Neagule!”

Cât ținu acest regim de terorism ciocoiesc, nenorociții locuitori din aceste doo județe deteră jălbi neîncetat contra tâlhăriilor lui Păturică; dar aurul ciocoiului paraliza toate măsurile stăpânirii. In fine, revoluțiunea căzu. Grigore Ghica Vodă se orândui domn, iar Turcii se retraseră peste Dunăre.

Aceste schimbări politice îndemnară pe țărani a se scula cu mic cu mare și a se înfățișă cu jalbă la Domnie.

era o priveliște jalnică pentru un om cu inimă a vedea pe nenorociții țărani în număr de patru-cinci sute, îmbrăcați în trențe, desculți, vesteji la față și cu ochii stinși de sărăcie și alte suferințe; ba încă unii dintr-înșii purtau pe corpul lor chiar semnele forturilor abia cicatrizate, iar cei de tot schilodiți erau transportați în care cu boi.

Ei intrară în București pe la opt ore de dimineață, tocmai pe când domnitorul se afla în divan și ca să atragă mai mult atențiunea publică, unul dintr-înșii făcu un sul de rogojină, și dându-i foc la partea de sus, îl puse în cap, apoi scoțând jalba din sân, o puse în vârful unui proțap lung, și intră în curtea domnească.

Sgomotul ce produse această procesiune, mărită foarte mult prin mulțimea norodului atras de curiositatea lucrului, ajunse până la auzul Domnului, care ieși în pridvorul palatului și primi jalba din proțap chiar cu mâna sa.

Domnul dete jalba marelui logofăt să o citească; și pe când acesta arăta cu voce tare toate nelegiuirile lui Păturică, el le constată pe figurile și în starea de mizerie în care erau ajunși nenorociții jeluitori; în fine, mânia lui ajungând până la indignare, strigă ca un leu:

— „Să vie 'ncoa Spătarul!”

Spătarul se prezintă înaintea Domnului.

— „Arhon Spătare”, zise Ghica, „să trimiți patruzeci de arnăuti la Bucov, ca să ridice pe acel nelegiuit Ispravnic, să-l pecetluiască și să-l bage în ocna părăsită. Iar dumneata, arhon Logofăt, să vinzi toată averea acelui tâlhar și să despăgubești pe acești săraci”.

țăranii auzind cele poruncite de Domn, ridicară mâinele spre cer și începură a striga: „Să trăești întru mulți ani, Măria ta! Dumnezeu să-ți răsplătească cu bine mila ce ai arătat către noi, nemernicii robi ai Măriei tale”.

Domnitorul aruncă asupra lor o privire plină de amor părintesc și după ce îi încredință încă odată că le va face dreptate, intră iarăși in divan.

CAPITOLUL XXXII. Ocna părăsită.

Intr-o dimineață din luna lui Mai, doi slujitori de județ străbăteau plaiul ce duce la ocna Telega, călări pe cai mici de munte. Acești cai de și erau mai slabi decât caii-iezme ai lui Alexandru Dumas, aveau însă și ei calitățile lor, căci suiau fără osteneală cele mai repezi dealuri și conduceau pe călăreți pe marginea celor mai adânci prăpăstii, fără a-i expune la cel mai mic pericol.

Unul dintre cei doi slujitori era june și purta la spate o flintă haiducească, iar la brâu avea doo pistoale mari turcești; cel d-al doilea era era mai înaintat în vârstă; trăsurile feței sale pline de asprime, ochii săi sângeroși și sprâncenile cele dese și zbârcite, arătau pe omul crud și gata a săvârși orice nelegiuire. El avea o geantă cu scrisori atârnată de gât și un cuțit mare arnăuțesc pus la brâu.

era pe la opt ore ale dimineței; soarele sta înfipt cu mândrie pe bolta cea albastră a cerului și aruncă de acolo dulcea sa lumină asupra munților plini de zăpadă și a câmpiilor înverzite, iar razele lui străbătând prin norii de aburi, compuși din roua nopții, formau o mulțime de curcubee tricolore ce încântau privirea.

Cintiza și pietrușelul făceau să răsune colnicele prin vocea lor ascuțită, dar plină de dul-ceață; ciocârliile se înălțau în aer întocmai ca niște mici bombe, apoi se opreau în loc și, bătând din aripi, umpleau aerul de melodioasele lor cântări. Prepelițele, aceste inocente și fricoase păsări ce se nasc și mor în iarba livezilor și în frunzele cele dese ale dumbrăvilor, prin vocea lor monotonă, dar ritmică, păreau că servă de regulator al cadențelor acestui concert divin.

In aceste momente, când natura întreagă părea că înalță rugi de mulțumire către creatorul ei, cei doi slujitori de și dedați cu asemenea sublime spectacole, nu rămaseră nesimțitori la priveliștea ce-i înconjura. Ei se opriră pe loc și priviră în tăcere magnifica panoramă ce le absorbise simțirile, iar mai în urmă unul din ei rupse tăcerea:

— „De multe ori am trecut prin plaiul acesta, măi Badeo, dar niciodată nu mi' s-a părut atât de mândru ca astăzi. Munții par-că înoată în pară de foc, păsările ciripesc cu mai multă dulceață de cât alte dăți; chiar apele Doftanei par-că dorm. Ce mândrețe!...”

— „Așa este, măi Vlade, toate sunt precum zici, dar nu simț nimic; mi-e inima închisă”.

— „și de ce, măi Badeo?”

— „De multe, măre!”

— „ți-o fi mâncat lupul vreo vită, sau te-o fi prădat zapciu?”

— „Nu mi s-a întâmplat nici una din câte zici”.

— „Ce ai dar de șezi așa bosumflat?”

— „Ia mă gândesc la bietul coconu Dinu, fostul nostru ispravnic, că sunt trei luni de când șade închis la ocna părăsită”.

— „Lasă să șează, că prea era nemilostiv și

hrăpitor; țipa județul în mâna lui ca broasca în gura șearpelui”.

— „Așa este mă; da de, e păcat și de dânsul!”

— „Păcat? Dar bine, ai uitat cum ardea și căsnea pe săraci? Nu știi zicătoarea românească: după faptă și răsplată?”

— „Ai dreptate, măi Vlade, a făcut în adevăr multe nelegiuiri, dar l-a pedepsit Dumnezeu de ajuns. ți-aduci aminte, când plecă cu cercetarea prin județ? Ce mândru era, măre! și cât de bine îi ședea călare pe bidiviul său cel roib și pintenog 363). Par-că era Făt-Frumos din poveste. Ei bine, mă Vlade, m-aș prinde cu tine pe-o vadră de vin că, să-l vezi acum, nu l-ai mai cunoaște”.

— „și de ce, măi Badeo?”

— „L-a mâncat necazul și ocna părăsită”.

— „Ce spui tu, mă?... Se vede dar, că este rău în ocna părăsită?”

— „Nevoie mare, măi Vlade! Eu de-aș fi ca Vodă, în loc de-a osândi pe tâlhari la ocna părăsită, le-aș tăia mai bine capetele”.

— „Da de ce, măi Badeo?”

— „Pentrucă este de-o mie de ori mai bine să omori pe om dintr-o lovitură, decât să-l ucizi cu încetul. Am văzut pe Radu haiducul pe care l-a băgat Caragea în ocna părăsită, era știi colea voinic din patruzeci, rupea piatra în mână; dar după ce-a șezut numai șease luni în ocna părăsită, nu l-am mai cunoscut; îi crescuse barba de trei coți, ochii lui luceau ca de strigoi, surzise și ologise”.

— „și a mai trăit mult, mă Badeo?”-

— „Să vezi. Intr-o zi m-am coborît în ocnă, să-i duc de mâncare și l-am găsit cu dinții rânjiți și zgârcit ca un ghem în culcușul său de paie; îl strigai odată, de doo ori, de trei ori și nu-mi

răspunse; îl mișcai cu mâna, dar ce să vezi? El murise!”

— „Murise!”

— „Ba încă negrijit și nespovedit, ca un câine”.

— „Sărmanul, ce păcat!”

Cei doi slujitori își urmară mai mult timp călătoria absorbiți în povestirea lor, dar caii deodată se opriră; atunci ei văzură cu oarecare surpriză, că se aflau dinaintea Cămărășiei ocnelor.

Cămărașul se plimba în acel timp pe prispa caselor, absorbit cu totul în fumarea ciubucului său. Slujitorii descălicară după cai și după ce îl salutară, îi dete poruncile și se retraseră. Unul însă dintre dânșii făcu un semn de înțelegere cămărașului, apoi intră împreună cu dânsul în cămărășie, și după ce se așezară unul pe pat, iar celălalt pe o laviță, începură această întrevorbire:

— „Ei bine, Neagule”, zise Gămărașul așezându-se pe pat, „ce mujdele îmi aduci despre bietul coconu Dinu?”

— „Foarte bune, arhon Cămăraș; am doo scrisori, una dela Conțu, iar cea de a doua dela un boier, pe care nu-l cunosc. Eu crez că Conțul a isbutit să scoată porunca domnească de iertare; ai, ce zici?”

— „Poate, dar eu unul nu cred”.

— „și de ce așa?”

— „Fiindcă cunosc prea bine pe oamenii cei mari; ei ne lingușesc pe noi ăștia micii numai când au trebuință de noi, iar când ne văd căzuți în nevoi, ne dă cu piciorul ca la niște vase netrebnice”.

— „Oricum va fi însă, te rog să-i dai aceste doo scrisori mai în grabă și eu voi veni mâine de dimineață să iau răspunsul”.

Acest slujitor ce se interesă atât de mult pen-tru scăparea lui Păturică, era Neagu Rupe-Piele, vestitul mumbașir 364), prin care ciocoiul își săvârșia toate despuierile și cruzimile sale, pe când se afla Ispravnic; el scăpase de urgia domnească numai prin fugă și deghizare, iar acum se făcuse purtător al corespondenței dintre Păturică și câteva persoane mari din București, ce se încercau a-l scăpa din ocnă.

Să zicem acum câteva cuvinte și despre ocna părăsită dela Telega.

Ocnele dela Telega sunt situate pe o câmpie înconjurată de dealuri acoperite cu păduri și udată de râul Doftana, ce o traversează.

Puțurile din cari se scoate sare se împart în ocne lucrătoare și ocne părăsite. Aceste din urmă se numesc astfel, căci sunt lăsate în nelucrare, uneori pentrucă minerii le cred exploatate deajuns și se tem să nu se surpe peste dânșii; iar câteodată din cauză că se ivesc isvoare de apă, ce împiedică lucrarea.

In timpul domnilor fanarioți existau la Telega mai multe guri de ocne părăsite, dintre cari una servea de închisoare pentru tâlharii cei mai vestiți prin omoruri și cruzimi.

Această temniță subterană avea o intrare pătrată, susținută de toate părțile cu ghizduri de lemn, întocmai ca ale puțurilor din cari se scoate apă. Această formă pătrată, ținea până la o profunditate de 10—12 stânjeni; iar de acolea în jos se lărgea gradat în circonferință și când ajungea la profunditatea cerută de știința mineralogiei, devenea un haos înspăimântător 365). Pereții ei erau umezi și de multe ori pică apă dintr-înșii; aerul era iute, infectat de miasme și omorîtor; o lumină palidă abia străbatea câteodată spațiul nemăsuratei adâncimi, ca să mărească și mai mult grozăvia acestui mormânt teribil.

Tâlharii, condamnați a locui în acest iad pământesc, erau tot din cei osândiți de Divan la moarte și ale căror sentințe le preschimbau Domnitorii în muncă perpeto; dar nici unul din câți se închideau acolo nu putea să trăiască mai mult de doi până la trei ani, căci umezeala și aerul cel înecător le curma zilele.

In fine, dacă faimosul verset al lui Dante:

„Lasciate ogni speranza voi ch-entrate366)” . s-ar fi putut scrie undeva, negreșit că acel loc nu ar fi putut să fie decât pe porțile ocnei părăsite, căci oricine intra acolo își pierdea speranța de a mai ieși viu vreodată.

Iată locașul în care se afla de trei luni, Dinu Păturică, acel om mândru și ambițios, care comisese toate lașitățile și crimele cele mai îngrozitoare numai ca să ajungă la mărire. Ar fi crezut el vreodată că o să părăsească atât de curând palatele sale cele luminoase, mâncările cele alese și acea mulțime de lingușitori, care se supuneau orbește la toate capriciile lui și se credeau fericiți când puteau să fure câte un zâmbet de mulțumire după fața lui cea severă? Dar averile lui cele nenumărate? dar soția și fiii săi, speranța bătrâneților sale, pentru a căror fericire poate că săvârșise cea mai mare parte din nelegiuirile sale, ce vor fi devenit toate acestea? Vom vedea!

Primele zile ce petrecu în ocna părăsită fură prea dureroase pentru dânsul. Întunericul cel mare, singurătatea, patul său de paie și mâncarea cea puțin hrănitoare, îl aduseseră într-o stare grozavă de paroxism și de furie, încât urla ocna de vaietele și tânguirile lui.

In darn chema somnul, ca să-i aline durerile fizice și morale, căci el fugea dela dânsul; sau deși venea câte odată să închidă ochii lui cei slăbiți de lacrimi, dar sgomotul unei pietricele sau a unei picături de apă ce cădea din pereții ocnei, fugea și-l lăsa iarăși în prada turburării și a desperării sale. Dar, după ce trecu câtva timp, el începu a se mai obișnui cu noua sa locuință și deveni mai liniștit, ba încă după scrisorile ce scria pe la protectorii săi și răspunsurile încurajatoare ce primea începuse a spera că peste puțin va părăsi ocna, ca să se mute iarăși în palaturile sale. Cu toate acestea, răul ocnei începuse să roadă cu încetul acea organizațiune robustă; reumatismul îi coprinsese tot corpul, ochii i se umflase, facultatea auzului i se paralizase, și o tuse violentă amenința din ce în ce mai mult existența lui.

Aceasta era starea fizică și morală în care se află Păturică în ziua când primi cele doo scrisori ce i le adusese Neagu.

El ședea lungit pe patul său de paie și aștepta cu nerăbdare ora prânzului, ca să-și astâmpere foamea ce începuse a-l turmenta. De astă-dată însă, cămărașul îi trimise porțiunea înaintea orei fixate. Păturică, văzând dintr-această schimbare ceva extraordinar și poate chiar în favoarea sa, se repezi cu furie asupra coșului cu merinde ce se cobora încet legat de o sfoară: Căută într-însul și găsi doo scrisori pe cari le lo cu o nerăbdare nervoasă și apropiindu-se de felinarul ce sta atârnat deasupra patului său,deschise mai întâi pe una dintr-însele și citi cuvintele acestea:

Cucoane Dinule! „Cu destulă mâhnire te vestesc că cocoana „Duduca, soția dumitale, a luat tot din casă și a „fugit cu un Turc peste Dunăre, lăsând pe bieții „copilași pe drumuri. Moșiile, viile și casele dumitale s-au vândut la Sultan-mezat; iar banii „s-au trimes cu om domnesc, ca să se împartă „la țăranii ce se zice că i-ai sărăcit, când erai „Ispravnic. Vei ști iarăși, că bătrânul dumitale „tată a murit de inimă rea, pentru afrontul ce „i-ai făcut, când ai pus arnăuții de l-au dat afară „din casă”. Al dumitale de aproape prieten și frate S

Iată și cuprinderea celei de a doua scrisoare:

Dinule! „M-am dus de mai multe ori la Vodă, să-l „rog pentru tine, și l-am găsit totdeauna neîn„duplecat; iar în cele din urmă mi-a spus-o ritos, „că o să te lase să putrezești în ocna părăsită, „ca să slujești de pildă și altor hoțomani că tine. „Vodă a zis aceasta”. N

Aceste doo scrisori fură pentru Păturică o lovitură de trăznet. Averile sale, câștigate prin nenumărate crime și lașități, acum erau risipite ca praful în vânt; soția fugită, copiii lăsați în voia întâmplării, el chiar condamnat a muri cu încetul în fundul ocnei părăsite, chinuit de durere și desperare.

Ar fi fost o mare fericire pentru dânsul, dacă aceste știri teribile l-ar fi omorît de odată, sau i-ar fi paralizat inteligența, căci ar fi scăpat de toate suferințele morale și fizice; dar providența, în decretele sale cele nepătrunse de mintea omenească, voise a-i lăsa neatinse toate facultățile, ca să guste și el acel venin amar cu care adăpase societatea atâta timp.

După ce se mai alinară dureroasele impresiuni ce lăsase în inima lui acele fatale scrisori, el căzu pe patul său cel de paie și începu a plânge cu amar și a se lovi cu pumnii în cap de disperare.

Se zice că hoții și tâlharii sunt superstițioși și fără curaj la lovirile soartei. Nu știm până la ce grad poate fi adevărată această maximă; știm numai că Păturică, acel om de fier, care în furia ambițiunii sale disprețuise mustrarea de conștiință și chiar pe Dumnezeu, acum devenise atât de fricos, încât cel mai mic sgomot îl făcea să tremure.

Uneori i se părea că vede umbra tatălui său ieșind dintre stâncile titanice ale ocnei, și zi-cându-i cu voce mormântală: „Fiu nelegiuit! privește starea în care m-a adus răutatea și mândria ta! Dumnezeul, pe care l-ai disprețuit atâta timp, te vestește prin mine, ca să-ți mântuești sufletul prin căință, căci trupul tău nu va mai ieși cu viață de aici”.

Alte dăți iarăși i se părea că vede oameni spânzurați, cu limbile ieșite afară din gură, pline de sânge și femei slabe și urîte la față, mâncându-și copiii și dându-i și lui să guste din cărnurile lor reci și putrede, ca unui pricinuitor al morții lor.

In momentele unor asemenea oribile halucinațiuni, mintea îl părăsea cu totul, capul i se înflacăra, își rodea mâinile de desperare și striga cu o voce răgușită și tremurătoare:

„Stafiile! stafiile! săriți, creștini buni! nu mă lăsați că mă strâng de gât aceste umbre ale lui Satana”; apoi deschizând ochii săi ce înflăcărați și rătăciți de teroare, se repezia dintr-un loc într-altul și începea iarăși a striga:

„Luați de lângă mine pe aceste femei schiloade, căci mâinile lor cele uscate și sângele ce varsă din guri mă înghiață de frică!”

Dar toate rugăciunile lui erau în darn; nimeni nu-l auzea, nimeni nu venea să-i răcorească fruntea sa cea plină de sudori, sau să-i stingă acea sete infernală, ce-i usca gura și pieptul.

In fine, după o existență mizerabilă de șeapte luni, își dete sufletul în spasmuri și părăsit de toată lumea.

A doua zi, după moartea acestui monstru, populațiunea Bucureștilor se afla într-o mare agitațiune. Cauza ce pusese în mișcare pe acești adevărați strănepoți ai Grachilor 367), venea dela vestea ce se răspândise, că în acea zi era să se dea prin târg un falit fraudulos, iar după aceea să-l țintuiască dinaintea prăvăliei lui, ca să serve de pildă poporului.

O mulțime de curioși de toate etățile și clasele societății inundau piața Sf. Gheorghe cel Nou; iar o altă grupă, destul de numeroasă, intrare în curtea Spătăriei și cu toate că timpul era ploios în acea zi și vântul nordului sufla cu tărie, ei însă înfruntau cu bărbăție și ploaia, și frigul, numai ca să poată vedea acel spectacol barbar, ce-i delecta atât de mult.

In fine, logofătul Spătăriei, văzând nerăbdarea și curiozitatea gloatelor, se arătă înaintea mulțimii, și citi cu voce tare hotărîrea departamentului de Criminalion, prin care condamna pe mofluzul mincinos a fi bătut la spete prin toate piețele neguțătorești și a se țintui de urechi în fața prăvăliei sale.

După ce se termină citirea hotărîrii, patru Arnăuți spătărești intrară în temniță și scoaseră pe nefericitul falit cu capul ras, desbrăciat până la mijloc și cu mâinile legate una lângă alta cu o funie lungă; iar după aceea, unii dintre Arnăuți apucară funia de capăt și începură a trage pe pacient după sine, pe când alți doui, puși unul d-a dreapta și celălalt d-a stânga pacientului, îl loveau pe spinare cu nuele de salcie.

Sângele, ce sărea din pielea nefericitului om, ruptă neîncetat de lovituri și țipetele lui de durere, produceau diferite impresiuni în inima poporului: femeile și oamenii cei miloși cereau iertarea lui; iar gloata cea mare în care intrau și cei sărăciți prin falimentul cel fraudulos, simțeau o nedescriptibilă bucurie pentru tot ce suferea pacientul și la orice gemăt de durere, ei îl apostrofau cu cuvinte de acestea: „Bine-ți face, tâlharule, că ai sărăcit lumea!” — „Să-i dea la nuiele până îi va cădea toată carnea după spinare”, fără a mai numi pe unii cari strigau: „Să-l spânzure!” sau, „să-l pue în țeapă”.

Vederea torentelor de sânge și pofta de răzbunare iritase atât de mult pe popor, încât dacă s-ar fi aflat la această priveliște barbară vreunul din acei filosofi umanitari, negreșit ar fi crezut că se află în Roma gladiatorilor, în Roma martirilor și pe Români i-ar fi luat drept acel mizerabil și degradat popor al Romei imperiale, care suferea sclavia și umilirea fără să murmure și se revolta numai atunci când îi lipsea pâinea șl circul368).

Această procesiune îngrozitoare trecu mai întâi prin piața Sf. Gheorghe cel Nou, de acolo intră în ulița șelarilor și ieșind pe la Curtea cea Veche, merse spre Sf. Gheorghe cel Vechi; iar de aci intră în ulița cea strâmtă din dosul Bărăției, unde era să se petreacă partea cea mai îngrozitoare a acestei oribile drame.

Poporul ce părea sătul oarecum de ceeace văzuse până aci, pe dată ce se înștiință că a sosit timpul țintuirii, năvăli cu furie asupra locului unde era să se săvârșească această barbară faptă. Curiozitatea era atât de mare, încât unii din mulțime intrau prin silă în casele și prăvăliile neguțătorilor, ca să poată privi mai bine execuțiunea; iar alții se suiau chiar pe acoperișul caselor cu riscul de a cădea și a se zdrobi.

In momentul însă, când executorul ridicase pe pacient în vârful picioarelor și se pregătea să-i țintuiască urechile la stâlp, clopetele dela câteva biserici începură a suna și o psalmodie tristă ajunse până la auzul mulțimii.

Aceste cântări ieșeau din gurile câtorva preoți și cântăreți, ce petreceau la mormânt un cadavru așezat într-un coștiug modest și purtat de patru postelnicei pe un pat mortuar, compus din lemn simplu și căptușit cu chembrică verde.

Poporul, ale căruia sentimente se schimbă foarte lesne, cum auzi cântările preoților și văzu cortegiul funerar apropiindu-se, începu să se tragă înapoi cu respect, ca să-i înlesnească trecerea, dar această bunăvoință fu nefolositoare, căci din partea opusă a uliței venea o căruță de țară cu doi cai, în care era asemenea un coștiug închis și un preot care citea cadavrului dintr-însul rugăciunile de odihnă.

Aceste doo procesiuni mortuare, neputându-se vedea una pe alta din cauza poporului ce era adunat în centrul uliței, înaintară una contra alteia până la locul execuțiunii și se opriră, căci ulița era atât de strâmtă în cât era cu neputință a trece una pe lângă alta, sau a se întoarce una din ele înapoi, spre a putea trece cealaltă.

In fine, Baș Buluc-Bașa al Spătăriei, însărcinat cu executarea hotărîrii, văzând această încurcătură, făcu semn executorului să-și termine lucrarea. Un țipăt ascuțit și nervos repetat de mai multe ori, anunță poporului că țintuirea s-a terminat. Gloatele dispărură într-o clipă; totul intră în tăcere, numai cele doo procesiuni stăteau una în fața celeilalte, dinaintea falitului țintuit.

Ar fi zis cineva, că între morții din cele doo coșciuge și neguțătorul cel țintuit există o legătură fatală sau o ură neîmpăcată. Ei bine, această legătură exista în adevăr, căci cadavrul cel purtat pe patul mortuar și însoțit de preoți și cântăreți era al Postelnicului Andronache Tuzluc; cel d-al doilea cadavru, tras de doi cai de sat în acea căruță mizerabilă era al lui Dinu Păturică; iar mofluzul cel țintuit era Costea Chioru, care de și cam târziu, lo însă o aspră răsplătire pentru toate crimele ce săvârșise.

Iată cum își terminară cariera vieței, acești trei scelerați. întâmplarea voise ca ei să se mai întâlnească încă odată, înainte de a se prezenta lui Dumnezeu spre a-și da seama de relele ce săvârșiseră pe acest pământ.

Cât despre chera Duduca, am aflat mai în urmă că ea, voind să facă pe cocheta și în casa noului ei bărbat, fu descoperită de dânsul și trimisă înaintea Cadiului, care ordonă să o coasă într-un sac și apoi să o arunce în valurile Dunării, după cuprinderea legilor musulmane.

